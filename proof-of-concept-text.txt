"Nimlʋʋ : 001 ʼZë Zë -kwɛ 2005 	"su

–bha ‘sëëdhɛ -mü	

"Gwɛɛtaawo	

Dhiang -wo -tiaandhe
ʼWƆN -TAƆNG -MA ʼGÜ ʼSËËDHƐ
-Më ʼö -kë ʼyö- -dhɛ ʼdhö- -bha kö
ʼwɔn -taɔng -ma ʼgü ʼsëëdhɛ -yö kë
kwa -de -wo -nu ʼgü ? -Më ʼö -kë ʼyö
ʼyaa ʼto "kwi -wo waa- -wo "wɛɛ -nu
woo doseng –bha? -Kwaa ʼwɔn dɔʼka ꞊dhɛ "kwi –wo waa- -wo "wɛɛ
-nu bha kë ʼö- wo ꞊bhlëësü mɛ -nu
"yan ʼgü "kpʋngtaa bha, -a -wɔn ʼkun
ʼö- -mɛ -nu -wa wo "gbɩɩ-, ʼö ʼwo
꞊baa -a -nu -bha, ʼyö -kë. ꞊Ya kë
"dhϋ kö -yö -së kö ʼmɛ ʼö "dhϋ -yö ö
-de gaa- pë ʼkun -së, kö -a ꞊bhlëë -yö
kë mɛ "wɛɛ -nu "yan ʼgü. ʼYaa yö -zë a ʼka, -wo ʼbha ʼyaa ꞊bhlëësü kö -yö
ziö- ʼka -wo ʼbha -ta. -Wo ꞊gban -yö
doseng. -A -kë "dhϋ -sü ʼgü, kö- -dhɛ -

ya -bha kö ʼkwa kwa -de -wo ʼö -kë
꞊Dan -wo ʼka bha, ʼkwa baa- -bha kö
꞊bhlëë -yö kë- -bha. -Kwaa ʼwɔn dɔʼka ꞊dhɛ ʼmɛ ʼö ʼyaa ö -de -wo pö, ʼö
mɛ "wɛɛ -nu -wo nü ʼö- pö, kö -ya kë wo ʼdhɛ ʼö bha, -a -bha ꞊dhuëng ʼka,
kö -ya kë ꞊dhɛng -mɛ ʼka. -A -wɔn ʼgü,
-kwa kwa wë slëë kwa -de -wo "piϋ.
-Kwa dɔ -a -ya -dhɛ waa- pö -dhɛ ʼka.
ʼPë ʼö -kë ʼö ʼsëëdhɛ ʼö -kë
-Pamɛbhamɛ ʼsëëdhɛ ʼö ya, ʼö -kë ʼyö
bha. -Yö kë -sü ʼka -wo ꞊plɛ ʼgü. "Maa
"sɛ, Gbiaan ꞊gwinng- "sɛ waa- ʼSiiplöö
"sɛ, -a -nu -bha -bɛn -yö -ya -sü ʼka
"Gwɛɛtaa -wo ʼgü, ʼyö -wo "pɛpɛ ʼö

ʼDannëng "sɛ ʼgü, -a -nu -bha ʼdhö
Blowo ʼgü.
-Kwaa ʼgü ma -së ʼka ꞊dhɛ ʼsëëdhɛ
ya ʼyii kë kë "dhϋ doseng kö ʼkwa kwa
-dewo doseng nü- draan-. -Yö -kë ʼpö
"dhϋ kö -yö kwa "yan "pʋ, -yö kwa "tʋ
"pʋ kö ʼkwa ʼwɔn -taɔng -nu ma, kö
ʼkwa ʼdho kë- ʼwɔn -nu ʼö ʼwo kë sië
꞊dɛɛ "kpʋngtaa, -a ʼgbɛ -dhɛ ʼgü tii,
"kɛɛ kö ʼkwa ʼwɔn ʼgbɛ ma.
ʼMɛ ʼdhɛ ʼö ʼwɔn ʼbha ʼdhö- -gɔ kö ya pö yi -dhɛ ʼö -gban kwaa- ꞊Dan wo "sɛ ʼgü -wɔn -bha, yii- ʼdrɛɛsü ꞊nɛ:
08 bp 857 Abidjan 08. Bureau Dan. –
piöga –ma "nimlʋʋ 22 43 12 72 ‘ka.

Kwaa- ꞊danwo pö "sɛ ʼgü -wɔn
꞊Klang- -bha ʼgbaannu ʼö- wo

꞊Klang- ʼö ma -zuglu -bha kwaa"pɛɛn -ta bha, ꞊ya kë "bhadha -dede ʼka.
꞊Klang- -kɔ ꞊gbaan "dhi ta, "kɛɛ kö ʼsa
ʼsëëdhɛ -dhɔ -dede -yö kwaa- ʼnë -nu bha. Mɛ ʼdhɛ -nu ʼö ʼwo -kë ꞊dhɛ -a -naa
mɛ -nu -wo "pɛɛn ʼdhɛ ʼö -gblü ʼyaa- ʼka,
-a –nu ʼka ꞊wa woo ʼnë -nu bɔ- -nu ʼgü
ʼdɔɔndhö. ʼMɛ ʼö mɛ ʼyaa- -nu -gɔ, ꞊wa
ʼto -wëësü. ꞊Ya kë "dhϋ kö "sɛ ꞊ya "pɛ

ʼgü -dedewo nü wo bha. "Sɛ -pɛ
ʼgü -kɔ -suu nu bha -wo ʼnë -nu
-kë zuë" "dhiϋ ꞊wlüü" -mɛ -nu
ʼka. -A -kë "dhϋ -sü bha- ʼgü, ʼmɛ
ʼö "dhϋ -yö bhɛa" ö bha Atanna dhɛ kö -yö "ta kwaa- "sɛ -dhɛ, kö
"sɛ -gɔ "dhiϋ -mɛ -nu
-zo -yö bö -dedewo kwa -wɔn
-ta, kö
꞊klang- -wɔn bha, "siϋ -yö -ya -a

ʼgü. Kwaa do bha ꞊klang- -wɔn ʼyii kë
nu "vaandhö kwaa- "pɛɛn -ta. ꞊Ya kë
"dhϋ ʼzüzü kö ʼwɔn ʼö kwaa- "Kɔdivuaa sɛ
-bha ꞊dɛɛ kö ʼyii kë dankwëë, kö
kwaa- ꞊klang- -wɔn "yan ʼyii kë bhɔ
"vaandhö, -yö -dho kë kwaa- ꞊yaoba "sɛ
-bha "gbɩɩ- yi ꞊plɛɛ -bha. "Kwi -yë kë -mɛ
-nu ʼwaa woo kë ʼgbɛ.

Lʼorthographe DAN
Voici ce que nous pouvons prendre pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
ɛn
-gɛn
pied
ɛɛn
꞊gblɛɛn
long

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔɔ
ɔn
ɔɔn
ö
öö
u
un

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
꞊wɔɔ
"yɔn
꞊yɔɔn
pö
töö
"su
bun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
singe
huile
sang
dire
panier
lune
tombeau

ü
üü
ün
üün
ϋ
ϋϋ
ʋ
ʋʋ

ʼgü
"güü
꞊blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion

arbre
maison
père
termite
amour
singe
soleil
iroko

"Nimlʋʋ 001 –ʼZë Zë -Kwɛ 2005	

ʼWɔn ʼö -gban Diksiɔnngdhɛɛ ʼsëëdhɛ -bha
ʼSëëdhɛ, ʼö -wo kpö ʼgbɛ, ʼö- ʼdhɛ
"dhϋ -a ʼklɔɔ- ʼdodo dho kë- ʼgü:
kwa -de -wo ʼgü, "kwi -wo ʼgü,
Dhuusi -wo ʼgü, ʼGlɛɛ- -wo ʼgü,-a
wɔn -yö "sia-. -Wa -dhɛ "kwi -wo ʼgü
diksiɔngdhɛɛ. M ɛ -nu –wa –yë
bha
ʼSëëdhɛ ʼö "dhϋ bha, -a kë -sü zü yö -bho -kwɛ "gblü ꞊plɛ waa- ö ga do naa ʼka. ꞊Ya kë "dhϋ kö -a -kwɛ -yiisiö
-naa nü ʼö ya. Kwaa- -dhɛng -nu ʼö ʼwo
-kë "Kwi "puu -nu ʼka, ʼö ʼwo go "sɛgɔ

ʼö ʼwo- Dhuusi -kë -a ʼgü, ʼö yë ʼdhɛ
bha ʼwo- "yan dɔ ʼgbaandhö, nü ʼö ʼwo
yë bha- -bha. -Wa mɛ do -dhɛ Vidrinö
Valanngtɛn ʼka, ʼyö ʼwo- mɛ do -dhɛ
Ana ƐƐmanö. ʼMɛ ʼdhɛ -nu ʼö -nu "saaʼgü -dedewo ʼö "kwi -nu bha ʼwo nu
yë bha- kë bha, wo -mü Maagödhitö
Boli ʼö ʼkwa- ʼtɔ kpɔ ʼWɔnsë bha waaToma Beaatö ʼö ꞊ya gun ꞊ya ꞊gwëë Gbiaa "sɛ ʼgü, ʼa -nu ʼka. ꞊Dhuusi "kwi
-nu bha, woo do ʼwaa mü ʼö ʼwo yë ʼö
"dhϋ bha- -bha. Kwa -dega -a ʼnë ꞊plɛ

ʼwo -kë ʼsëëdhɛ -slëëta -mɛ -nu ʼka
kwa -de -wo ʼgü, wɛng- -nu nü yë bha
ʼwo- kë -sü ʼka -dedewo. -Wa mɛ do
-dhɛ ꞊Kesɩ Dhifɔngsi. Yö nü waaVidrinö ʼwo- -bha "Gwɛɛtaa -wo ʼgü.
ʼYö ʼwo- mɛ do -dhɛ Lo Zafe. Yö nü
waa- Ana ƐƐmanö ʼwo- -bha Blowo
ʼgü ʼpö. ꞊Ya ʼgo ʼsëëdhɛ bha- ʼgü, -a
"wɛɛ ʼgbɛ ʼbha -nu -wo mü ʼö ʼwo- bha. -Kwaa ʼgü ma ꞊dhɛ ʼsëëdhɛ "pɛpɛ
bha -wo -kë "dhϋ kö kwaa- ꞊Danwo
ʼya ʼdho kë- -ga -bhaa ʼgü -pë ʼka.

Kwaa- "Kɔdivuaa -sɛ ʼgü -wɔn

ʼWɔn ʼö -gban ʼwëë- ʼö sü 1992 -bha -a -slëë ʼgü -wɔn -bha

ʼWɔn bha -yö -sü -kwɛ ʼö
ʼkwa go- ʼgü ya, -a -bha "su
"suɩsiö -naa ʼö ʼwo- -dhɛ
"kwi -wo ʼgü sɛtangblë, -a dhɛkpaɔyi -kaɔng do ö ga
"saɔdo -bha. Kwa wë ya kë
ʼyënng- -wo -zian ʼka, kwaamɛ tii "sɛgɔ -nu ʼö ʼwo mɛ
꞊kwaa ʼgü, ʼö "Kwi -wo ʼdhö
pö- ʼgü, ʼwo -kë: Benɛ,
Ginee, ʼKɔdivuaa-, Mali,
Niziɛɛ, Senegalë waa- Togo
ʼka -a -naa ʼwëë- -kɔ ʼö ʼwo-dhɛ BCEAO bha, ʼyö -kë -a gɔ -mɛ -nu ʼgü -së kö "wëë-

"dhɛ "pɛpɛ -nu bha, -wo
slëë- ʼgü. "Tϋng -blɛɛsü ʼö
ʼwo kë- -ya kö ʼwɔn bha -yö
kë- ʼka, -a "dhiϋ -yö kë -to kwɛ ʼö -ziö ya, -a -kan -ta
"su ʼö ʼwo- -dhɛ "kwi -wo
ʼgü Desangblö, -a "dhiϋ ʼto yi ʼka. ꞊Dhɛ ʼö go ʼmü, ʼyö
ʼwo- ꞊plɛ -naa –ya ʼzü. -A zü
-yö kë -bho zanvie do ʼö -ziö
ya, -a -dhɛkpaɔyi -kaɔng do
ö ga "saaga -naa ʼka, ʼyö"dhiϋ ʼdhö to "su ʼdhɛ ʼö dɔ"piϋ, ʼö -kë ʼzëzë ʼka kwa wo ʼgü bha, -a -bha
dhɛkpaɔyi -kaɔng ꞊plɛ ö ga
"sɔɔdhu -naa ʼka. ꞊Ya ʼgo yö
–zë –a ‘gü -wo -dho "tϋng yaaga -naa -ya "iin ʼwaa

woo- -ya -ee, yö -zë ʼkwaaʼwɔn dɔ. ꞊Ya kë -ya -pë ʼka
ʼzü, kö -yö -dho kë- -së. -A gɛn -mü ꞊dhɛ ʼwɔn bha ʼyii
kë kë ʼmɛ -nu ʼö ʼwo "pɛɛn
ʼdhɛ ʼö -gblü ʼdhö- ʼka, -a nu dha -wɔn ʼka. Mɛ ʼgbɛ
ʼwii kë - a ʼwɔn ma
"vaandhö. ꞊Ya ʼgo mü, -a slëë ʼgü -dhɛ "wɛɛ ʼbha ʼyaa
gun- -nu "sɔɔ kö -wo ʼdho
mü. -A -kë "dhϋ -sü bhaʼgü, mɛ ʼbha -nu -naa ʼwëëzii bha, -yö -tun ꞊kö -a -nu
-gɔ. -Ya kë pë see- -sü ʼka.
ʼYö -më ʼö -kë ꞊zɔɔ ʼyö
ʼwëë- -gɔmɛ -nu bha, ʼwopö ʼwëë- "dhɛ -nu bha -wo
slëë ʼgü ?

-Wa -pö ꞊dhɛ ʼö ꞊yɔɔ mü kö
ʼwɔn yaa kë -mɛ -nu -wo "slë -ya
sië ʼwëë- "dhɛ zii -nu bha- -nu
ʼgü. ʼBha -nu yö, -yö -kë ü ʼgü
꞊dhɛ ʼwëë- -dede ʼdhö, "kɛɛ kö
ʼyaa- ʼka ʼsa.
ʼKwa- pö "dhϋ kö kwa- -pö
꞊dhɛ ʼwëë- "dhɛ zii -nu ʼö -kë:
ʼwëë- këng do "dhɛ, këng ꞊plɛ
"dhɛ, këng "sɔɔdhu "dhɛ, "gblü
do waa- "gblü ꞊plɛ "dhɛ -nu ʼka
bha, -wo slëë -sü ʼka- ʼgü. Këng
꞊plɛ, këng -yiisiö, "gblü do waa"gblü ꞊plɛ "dhɛ -dee -nu nü ʼö
ʼwo "sɛ -bha ʼdede ya- ʼgü. ꞊Ya
ʼgo mü -kaɔng -yiisiö "tanmaga yö mü, këng do -bha -yö mü.

ˮKpʋngtaadhɛ -wɔn
Sudan: Zuë" ʼwaannu -wɔn

Sudan -sɛ bha, kwaa mɛ tii "sɛ -nu
ʼö ʼwo "dhuϋ- ꞊yën bha, -a do -mü. -A
yi ꞊ya ꞊gwëë, -wo ʼgü ma dhe ʼyaa
gun -a ʼgü -mɛ -nu ʼwo "dhuϋ- ꞊yën, ʼö
ʼwo -kë mɔɔ- ʼsëëbho -mɛ -nu ʼka waaʼmɛ -nu ʼö ʼwo- -gɔ "sia- ꞊yën ʼö ʼwo kë ꞊dheglizë ʼgü -mɛ -nu waa- ꞊geebë

-dhɔkëmɛ -nu ʼka, -a -nu ꞊zinng ʼgü
dha "yi -kwɛ -kaɔng ꞊plɛ "piϋ. -A -kë
"dhϋ -sü bha- ʼgü, mɛ ʼö ʼwo ꞊mɔɔ
"midhiɔng -bha -a -nu -gɔ -yö kë -to
"dhinaa ʼö "dhϋ bha- ʼgü. "Kɛɛ -Zlan
nuwɛɛ, "sɛgɔ "gblϋgblϋ
-nu ʼö ʼwo
"kpʋngtaa -wa -nu ꞊zinng ʼgü -dhiang

zë -së ʼka, zuë" ʼwaannudhe ꞊ya nu
Sudan -sɛ bha- ʼgü ꞊tɔn. -Ziaanwo
꞊bidhong do ʼö ʼwɔn ʼö -gban ʼko -wo
ʼgü ma dhe -bha -a "yan -nu -wo bhɔ
ʼgü, -yö -ya -sü ʼka -kɔ "pɛɛn ꞊plɛ bha a -nu -bha ʼka -së ʼka. Kö zuë" waannu
–wɔn
–dede -mü.

‘Wɔn ‘ö –gban troo –nu –bha mɛ wɔkɔ -nu ‘gü
2

"Nimlʋʋ 001 –ʼZë Zë -Kwɛ 2005	
-Dhɛkpaɔyi ꞊plɛ ya- "piϋ, ꞊badhong ‘kpii- do –yö kë –zuö mɛ tii "sɛgɔ ‘ö ‘wo- -dhɛ Dhaflikö di Sidö, -a ‘gü. –A zuö –gɛn –mü
꞊dhɛ -wo kë "dhϋ kö ꞊badhong –zuö -mɛ "gbɩɩ- ‘ö dho kë- mɛ tii ‘në ‘ka, kö –yö dɔ. ‘Mɛ ‘ö kë ꞊slɔɔ -yö –go mɛ tii "sɛ ‘ö –kë
Kamödhunö ‘ka, -a ‘gü. –Wa –dhɛ Eto.

ʼWɔn yaa -ziizë ʼö ʼwo- -dhɛ sunami Zapɔnng "sɛ ʼgü
Sunami bha, "sɛ -bha ꞊zii ʼö wo -kɔɔyi
꞊wlöö, ʼö- "dhiϋ ꞊wlüü ʼka, ʼö- dɔ ʼka
dhang- -bha, ʼö- kpökpö -nu -blü ʼka -dhɛ
꞊gblɛn ꞊gblɛn –nu ʼgü, "vanvandhö ꞊dhɛ
mɛ mɛ "yan "pɛɛn do gɔ zë

Sunami –bha pë see- -kɔ ‘bha –nu
꞊nɛ

ʼö mɛbhɩɩ- -nu ʼwaa "tϋng ꞊slɔɔ -dhɛ
yö kö -wo ꞊dua, ʼö mɛ zë, ʼö pë ꞊see
ʼka -dedewo -kɔ suu ꞊gban -suu ꞊gban
ʼgü, yö -mü. -A -ga, ʼyö ʼpë bha ʼö mɛ
80.000 zë ‘sɛgɔ ‘ö -kë Donesi ‘ka- ‘gü,
mɛ 5000 zë Tailangdë, ‘yö Ɛndö mɛ
9000, Siilanga mɛ 29000, Bɛnggladɛsü
mɛ 2, Buuma mɛ 90, Tanzani mɛ 10,
Kenia mɛ 1, Somali mɛ 2000, Maldivö
mɛ 73, Malɛzi mɛ 66. Mɛbhɩɩ- -nu ʼö
ʼwo ga, -wo -gun -ziisü. ʼMɛ ʼö ʼwo- -nu
bun bho -gblüga ʼglëng- -glëng do ʼgü,
-wo -gun mɛ "gblü këng ꞊plɛ waa- mɛ
"gblü -kaɔng ꞊plɛ (220.000). -A -kë
"dhϋ -sü bha- ziaan--ta, ʼnë "midhiɔng
-nu -wo mü ꞊dɛɛ ʼö- -nu dë ʼyaa ʼdhö,
ʼö- -nu dhe ʼyaa ʼdhö, ʼö pë ꞊bhee
ʼyaa- -nu -gɔ, ʼö ʼkɔ ʼyaa ʼdhö kö -wo wɔ -a -nu ʼgü. -A -wɔn ʼgü, ʼö nu ʼö yö
ʼka ꞊dɛɛ -bha, "bin ʼma -dhɛ -yö ꞊kpaɔ,
ʼmɛ ʼö -ziö këng -ta -wa -nu bun -bho dhɛkpaɔyi -bha. ʼWɔn -wëësü -dede mü. ꞊Dhɛ ʼö -kë "dhϋ, kwaa- mɛ tii "sɛ
ʼdhö, ꞊Mlɛɛkɛɛn "sɛ ʼdhö, -Flanngsii
"sɛ ʼö dho ʼö -da ʼka -a "wɛɛ ʼbha -nu bha, -wo kë -ta -a -nu -dhɛ -bhöpë -nu,
sɔ

ziaan-	-ta
-nu waa- pë "wɛɛ ʼbha -nu ʼka,
"kɛɛ yöö ꞊gban ʼgü -kwa kwa
"tϋng kë -a -nu -wɔn ʼgü kwa zuë"
"piϋ. -Kwa bhɛa" -Zlan -dhɛ kö -yö
dɔ- -nu -gban -gɔ. Mɛbhɩɩdhe -nu
kwa do.

Mɛ ꞊slɔɔ -pë -nu –wɔn

Sadhɛpta
-Kɔ -loo ʼko -ta do ʼbha ʼö ʼwo- -dhɛ Sadhɛpta, -yö -ya sü ʼka. "Kwi saa- nü ʼö- -pëkë.
ʼMɛ ʼö- -gɔmɛ ʼka, -wa -dhɛ Pasitëë Tobo Ke Bɛɛnaa. Yö -go Dannëng "sɛ ʼgü. Saa- -blɛɛsü ʼö Saadhɛpta ʼö -pëkë,
-a -wɔn "dhia -yö ʼma -sü ʼka -dedewo -a ʼdhɔ -mɛ -nu ʼgü.
-Kɔloo ʼko -ta bha -yö -ya -mëwɔn ʼgü ? -Yö -ya "dhϋ kö -yö
kë "flɛɛ fiëëdhe kë -sü ʼka mɛbhɩɩ- -nu -gɔ. -A -gɛn -mü

-Ka Tailangdö –dhɛ -ga	sunami	

꞊dhɛ ʼmɛ ʼö yë ʼyaa gun- -nu -gɔ, ʼö ʼwo yë kë sië ꞊dɛɛ saa- pëkë -dhɛ bha- ʼgü, -wo -mɔɔ këng -bha. ꞊Ya kë "dhϋ kö -a -nu
-bha "flɛɛ "bhϋ fiëë ꞊ya kë. Kö -kɔ -loo ʼko -ta -wɔn bha ʼwɔn tiaandhe -mü. -Yö -së kö kwa -yɛɛbhaa -dhɛ -nu ʼgü, ʼwɔn ʼö
kwa "piϋ ʼkwa- kë ꞊naɔ -yö ʼgü -pë ʼka "kaflɩɩ waa- kakao ziaan
ʼgü, ʼkwa kwa "tϋng kë -a kë -sü ʼgü.

"Kaflɩɩ waa- ꞊kakao
꞊Ya ʼgo mü, yi ka -zo -bö ꞊dhɛ ꞊kakao "kidhʋng do sɔng -yö ʼwëë- -kaɔng "saɔplɛ -zü, ʼyö "kaflɩɩ -bha ʼdhö -kaɔng -yiisiö -zü.
-A sɔng ʼdhɛ ʼö sü "kwi -a "su ʼö -kë zanngvie ʼka -a -bha ʼö yö ʼka ʼmaasü ʼö nu sië ya- -bha, ʼyö bha.

ʼWɔn ʼö –gban -potaasü –wɔn -bha.
Sida, mɛ "trɔyaabho -yua
-Kɔ -loo ʼko -ta do ʼbha –yö -ya -sü
ʼka kwaa- ʼKɔtö Divuaa -sɛ ya ʼgü, ʼö
ʼwo- -dhɛ DHƐPMASI.
ʼMɛ -nu ʼö ʼwo -kë ꞊dhɛ -wo ʼwɔn taɔng -nu -yö mɛ -nu -bha -kɔ suu

꞊gban -suu ꞊gban "yan -dɔ "kwi -wo
ʼgü , ʼö ʼwo wo ʼko dɔ -tiaandhe ʼka,
nü ʼö ʼwo -kɔloo ʼko -ta bha- -ya. Wa -kë "dhϋ kö -wo mɛ -zo ꞊kpaɔ,
kö sida -yua, mɛ suu yën -yua bha,

ʼkwa kwa -de ʼkun- -gɔ. -A -kë "dhϋ -sü
bha- ʼgü, -kwɛ ʼö ʼkwa go- -gü ya, ʼyö mɛ kɔ "gblʋʋ -gasü ʼö -kë gizamɛ ʼka bha, ʼwo-ya. Mɛ ʼgbɛ -dede -wo kë -nu kö -wo
gizamɛ bha -a kë wo -de -wo ʼgü. ꞊Danwo
3

"Nimlʋʋ 001 –ʼZë Zë -Kwɛ 2005	
pö -mɛ -nu, Mëngʼ -nu, Gloo- -nu,
꞊Betee -nu, "Bawlɛɛ -nu, -wo ʼö ꞊mɔɔ
-wo -kaɔng do ö ga "saaga -bha
kwaa- "sɛ ya- ʼgü, mɛ -nu -wo kë -go a ʼgü. Kwaa- "yʋʋ -mü, kwa ʼtɔ -yö kë
-wo mɛ -nu ꞊zinng ʼgü. Kwa kë
gɛnyën.
-A do ʼö dho ʼto kwa "yaan ʼzü, yö
-mü ꞊dhɛ ʼsida bha, -a ʼsü -kɔ -yö

ʼgbɛ. -A -blɛɛsü -mü ꞊dhɛ gɔɔn- "iin
dhebë, -a -bha -tosɛa -kë ꞊nëng ʼgü
-sü ʼö -zaadhö, ʼö- ʼdhɛ ʼö -wɩ -kɔkɔ
ʼö- sü, ʼö- ʼdhɛ ʼö -wɩ "kϋngkϋng ʼösü ꞊dhɛ ʼgbɛn -yö ʼwɔn -kë bha, -a
ʼka. ꞊Ya ʼgo mü, "bɔn zë -sü ʼö ʼwo- kë -dhaa ʼnë, ʼiin ʼlaamö doseng ʼka
mɛ ꞊gban kwi -bha, "iin "yuamɛ -nu
zua -sü ʼö pë dosengseng ʼka bha, -a

ʼka. ꞊Ya kë "dhϋ kö -kwa kwa -de ʼkun ʼwɔn
suu -nu bha, -a -nu kë -sü -gɔ.
꞊Yaʼgo mü ka -bha ʼka, kwa -mɔɔ -bha
ʼkwa sida -dhɛ ꞊dhɛ kwa -de -wo ʼgü
kpɛɛngdhö ?

ʼWɔn ʼö -gban troo ʼnë -nu -bha
Pë "bin ꞊plɛ ya -a -nu -ga -së -dede ʼka. -Wo -bhɔ wo ʼkwëë-, "kɛɛ -a do -zë ʼka -dhɛ "saaga -ya -bha. -A -nu ꞊mɔɔ-.

ʼNëglɔɔn ʼnë do ʼbha bha ʼyö -gban ꞊gee -gɔ. -Kpo ʼö ʼwowo "dhɛɛdhö, ʼyö- pö yöö "yɛdhɛ kë "siëë- ʼka mɛ -nu "yan
"dhiϋ "dhɛɛdhö ʼmü kö mɛ -nu -wa pö ö "gbɩɩ-. -Aga kö
꞊gee bha ꞊ya ö -kɔ ziö- -bha -blɛɛ ʼgü, kö -yaa gën "kan, -

"Yɩɩ -wɔn

yaa lɔɔ ꞊ya ö -gɛn yö- -ta. "Kaa ʼö ʼmɛ bha -a zü -bha, -yaa zü kë
tii ʼka ꞊ni. -A "dhiϋ -zian nü ʼö yöö ö -kɔ kpa- -ta, "iin -a zü kpö
nü yöö -a -gblɛɛn ʼkpɔ -ee ? ꞊Gee ꞊de ʼpö yaa- "piϋ ʼö ö -gɛn
ʼgo -blɛɛ bha- -ta...

"Gwϋng
Kwa- -pö kwa -de -wo ʼgü ꞊dhɛ:
« -Gɔ ʼyaa- kë "wɛɛ -ya -kë bhɔ -bha
kë ʼgü. »
ʼWɔn "pɛpɛ ʼö kwaa- "kwi dhɛng -nu ʼö -da ʼka kwa -dega -bha

ʼnë -nu -bha ʼwo- kë sië bha, -yö -kë
"dhϋ kwa nü kwa -wɔn ʼgü. -A -kë "dhϋ
-sü bha- ʼgü, kö -kwa dɔ kwa -de -gban
-gɔ. -Kwa kwa faan dɔ kwaa- ʼsëëdhɛ nu bha- -nu -wɔn -bha. « ʼWo ü

ʼSëëdhɛ -dee -nu -wo kë -sü ʼka. -A -blɛɛsü bha -wa -dhɛ ʼWAA ʼWƆN YAA
"YƆƆBHO ʼWƆN YAA ʼKA. -Wa dë -mɛ -dhɛ ꞊Kesɩ Mɔyan. ʼSëëdhɛ bha dhiang -wo -nu
ʼö ʼwo- -gü, -wo -tiantiandhe -dedewo. Mɛ faan dɔ -wo -nu, mɛ ꞊klang- kë -wo -nu, gleng -da ʼnë -nu -bha -wo -nu ꞊gban -wa ʼgü. -Yö -ya -sü ʼka ꞊Danwo ʼgü,
"gwɛɛtaawo ʼgü. -A -pë -yö -kë "kwi "sɛ ʼö -kë ꞊Dhusi ʼka, -a ʼgü. -A "dhiϋ ʼto -dhɛ
bha, -wo -nu bha -wo slëë -sü ʼka- ʼgü "kwi -wo ʼgü. Pë "bin ʼö -ta yö nü ‘ö –ya ka
wëëdhö bha.
꞊Ya ʼgo mü ʼsëëdhɛ do ʼbha -yö -wo -sü ʼka blowo ʼgü. -Wa -dhɛ -Zuu ʼgü bhuö dhɛ bo -kɔ. ʼSëëdhɛ ꞊bhlëësü -mü -dedewo. -Kɔ ʼö dho kë- -bha kö ü "yan -nu ʼö -zio
ʼwɔn ʼgü -gblü -bha "tϋng ya- ʼgü, ü -zo -yö -gban, ü zuë" -yö lɔɔ nü- -dhiang zë.
-A -to ꞊taama -sü -mü ꞊dhɛ kwaa- -kwɛ ʼdhö, "su waa- -dhɛkpaɔyi ʼdhö, -a -nu
dhong ʼsëëdhɛ -së do ꞊ya yö "kpɛnng. -A ʼtɔ -mü Sɔ ʼyuögü ꞊dhong- ʼsëëdhɛ.
ʼSëëdhɛ "pɛpɛ -nu ʼö ʼwo bha -ka -dho -kpan -a -nu -bha -blɛɛsü ʼgü, "Biya, ʼSilö. A "nimlʋʋ -mü 22-43-12-72 ʼka.
꞊Ya ʼgo mü ka -mɔɔ -a -bha ʼö ʼka -kpan -a -nu -bha "Maadhö "Zɛ Emadhiɛɛdhö gɔ, ꞊dheglizö UEESO ʼgü mü.
-Ka -mɔɔ -a -bha ʼö ʼka -kpan -a -bha ʼpö ʼDannëngdhö ꞊Dheglizö UEESO ʼgü mü,
4
ʼsëëdhɛ
"dhɔɔdɔmɛ Gɔngɔ Zan- "piϋ.

꞊taadhɛ ꞊yɔɔ sië kö bhii ꞊de ʼpö ü ü
ʼgblëëdhɛ ꞊yɔɔ sië. »

Pë -Wlangda -sü

"Nimlʋʋ 001 –ʼZë Zë -Kwɛ 2005	
	

‘Ka ka bo ‘sëëdhɛ ya- -wo pö –sü ‘ka, ‘wɔn ‘bha ꞊ya kë ka –gɔ kö ‘ka pö yi –dhɛ, -ka ‘sëëdhɛ kë kö ‘ka bɔ.
Yii- ‘drɛsü –mü 08 BP 857 Abidjan 08 ‘ka. Tel. 22.43.12.72.
‘Mɛ -nu ‘ö ‘wo ‘sëëdhɛ ‘ö ya- -kë, wo –mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya –nu ‘ka.

‘Ka yën ‘sëëdhɛ ꞊nɛ -a pö –sü –bha –ka ka –bha –zotadhe –nu nu yi –dhë.
Yi ‘yan -yö ka –bha ‘sëëdhɛ -nu -gɔ kö ‘ka- bɔ yi –dhë.
Mɛ -nu ‘wo ‘sëëdhɛ ‘ö ꞊nɛ -a ꞊bɛɛn –an ‘tɔ ‘wo ꞊nɛ Zoziasü Saigbö, -Kese Mɔyan, Zafe ‘Dhɔɔgbö, Valangtɛn
Vidrinö.
Yi –bha ‘sëëdhɛ kë –dhɛ ‘nimlo ‘ö ꞊nɛ : SIL 08 BP 857 Abidjan 08 Tel : 22 43 12 72

5

"Nimlʋʋ : 002 -Zakayabhɔ -kwɛ 2005 	"su –bha ‘sëëdhɛ -mü	

"Gwɛɛtaawo	

Dhiang -wo -tiaandhe
ʼWƆN -TAƆNG -MA ʼGÜ ʼSËËDHƐ
-Më ʼö -kë ʼyö ʼwɔn -taɔng -ma ʼgü
ʼsëëdhɛ ya -yö kë kwa -de -wo -nu ʼgü
? -Më ʼö -kë ʼyö ʼyaa ʼto "kwi -wo
waa- -wo "wɛɛ -nu woo doseng
–bha? -Kwaa ʼwɔn dɔ- ʼka ꞊dhɛ "kwi
–wo waa- -wo "wɛɛ
-nu bha kë ʼöwo ꞊bhlëësü mɛ -nu "yan ʼgü
"kpʋngtaa bha, -a -wɔn ʼkun ʼö- -mɛ nu -wa wo "gbɩɩ-, ʼö ʼwo ꞊baa -a -nu
-bha, ʼyö -kë. ꞊Ya kë "dhϋ kö -yö -së
kö ʼmɛ ʼö "dhϋ -yö ö -de gaa- pë ʼkun
-së, kö -a ꞊bhlëë -yö kë mɛ "wɛɛ -nu
"yan ʼgü. ʼYaa yö -zë -a ʼka, -wo ʼbha
ʼyaa ꞊bhlëësü kö -yö ziö- ʼka -wo ʼbha
-ta. -Wo ꞊gban -yö doseng. -A -kë
"dhϋ -sü ʼgü, kö- -dhɛ -ya -bha kö

ʼkwa kwa
-de -wo ʼö -kë ꞊Dan -wo
ʼka bha, ʼkwa baa- -bha kö ꞊bhlëë -yö
kë- -bha. -Kwaa ʼwɔn dɔ- ʼka ꞊dhɛ ʼmɛ
ʼö ʼyaa ö -de -wo pö, ʼö mɛ "wɛɛ -nu
-wo nü ʼö- pö, kö -ya kë -wo ʼdhɛ ʼö
bha, -a -bha ꞊dhuëng ʼka, kö -ya kë
꞊dhɛng -mɛ ʼka. -A -wɔn ʼgü, -kwa kwa
wë slëë kwa -de -wo "piϋ. -Kwa dɔ -a
-ya -dhɛ waa- pö -dhɛ ʼka. ʼPë ʼö -kë ʼö
ʼsëëdhɛ ʼö -kë
Pamɛbhamɛ ʼsëëdhɛ ʼö ya, ʼö -kë ʼyö
bha. -Yö kë -sü ʼka -wo ꞊plɛ ʼgü. "Maa
"sɛ, Gbiaan ꞊gwinng- "sɛ waa- ʼSiiplöö
"sɛ, -a -nu -bha -bɛn -yö -ya -sü ʼka
"Gwɛɛtaa -wo ʼgü, ʼyö -wo "pɛpɛ ʼö

ʼDannëng "sɛ ʼgü, -a -nu -bha ʼdhö
Blowo ʼgü.
-Kwaa ʼgü ma -së ʼka ꞊dhɛ ʼsëëdhɛ
ya ʼyii kë kë "dhϋ doseng kö ʼkwa kwa
-dewo doseng nü- draan-. -Yö -kë ʼpö
"dhϋ kö -yö kwa "yan "pʋ, -yö kwa "tʋ
"pʋ kö ʼkwa ʼwɔn -taɔng -nu ma, kö
ʼkwa ʼdho kë- ʼwɔn -nu ʼö ʼwo kë sië
꞊dɛɛ "kpʋngtaa, -a ʼgbɛ -dhɛ ʼgü tii,
"kɛɛ kö ʼkwa ʼwɔn ʼgbɛ ma.
ʼMɛ ʼdhɛ ʼö ʼwɔn ʼbha ʼdhö- -gɔ kö ya pö yi -dhɛ ʼö -gban kwaa- ꞊Dan wo "sɛ ʼgü -wɔn -bha, yii- ʼdrɛɛsü ꞊nɛ:
08 bp 857 Abidjan 08. Bureau Dan. –
piöga –ma "nimlʋʋ 22 43 12 72 ‘ka.

Kwaa- ꞊danwo pö "sɛ ʼgü -wɔn
‘Wɔn ‘ö -gban -kɔlookota ‘wo ya–nu -bha
-Kɔlookota –nu –wo –ya –gblü
–bha ˮtϋng ya- ‘gü ˮDannëng ˮsɛ ‘gü,
–wa do –dhɛ Ebɛnezɛɛ. –A –bha yë –mü
‘mɛ -nu ‘ö- ˮsɩ ‘yaa- -nu –dhɛ -kɔ ˮpɛɛn
‘dhɛ bha- ‘ka, –a –nu –ta ‘kun –sü ‘ka, sɔ
‘gü –gblü –sü ‘ka –a –nu –ta. ‘Mɛ -nu ‘ö
‘wo –kë Ebɛnezɛɛ bha –a –gɔ ˮdhiϋ –mɛ
-nu ˮgblϋgblϋ –nu ‘ka, -wa mɛ do –dhɛ

Gea ‘Zɔɔziö, ‘yö ‘wo- -mɛ do –dhɛ
Gɔnpuu Elizö. ꞊Ya ‘go Ebɛnezɛɛ
‘gü, -kɔlookota do ‘bha –yö mü ‘ö
‘wo- -dhɛ Siloe. Siloe –bha yë
–mü ‘në dhiëëʼ –nu draan- -sü
–nu ‘ka sɔ -wɔ -sü –nu, -kɔ ‘ö ‘wo
‘në –nu- -tuö –nu wo- -bha, pë ta
–sü –nu, -kɔ ‘ö ‘wo- -kë ‘ka ‘ö ‘wo

–kë ‘kɔ dheeˮ –tiaandhe ‘ka, -a –zɔn -sü
–nu ‘ka –a –nu –dhɛ.
꞊Ya kë ˮdhϋ kö ‘wɔn –së ‘dede nü ‘ö
–kɔlookota –nu bha ‘ö ‘wo- -bha bha.
Atanna -ya –nu gba faan ‘ka –dedewo
kö-nu
–kɔɔwɔn
–yö
dhi.

Lʼorthographe DAN

Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
ɛn
-gɛn
pied
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
꞊wɔɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
singe
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

ʼgü
"güü
꞊blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion
kpuuʼ

arbre
maison
père
termite
amour
singe
soleil
iroko
souche

"Nimlʋʋ 002 –Zakayabhɔ -Kwɛ 2005	

ʼWɔn ʼö -gban Diksiɔnngdhɛɛ ʼsëëdhɛ -bha
ʼSëëdhɛ, ʼö -wo kpö ʼgbɛ, ʼö- ʼdhɛ
"dhϋ -a ʼklɔɔ- ʼdodo dho kë- ʼgü:
kwa -de -wo ʼgü, "kwi -wo ʼgü,
Dhuusi -wo ʼgü, ʼGlɛɛ- -wo ʼgü,-a
wɔn -yö "sia-. -Wa -dhɛ "kwi -wo ʼgü
diksiɔngdhɛɛ. M ɛ -nu –wa –yë
bha
ʼSëëdhɛ ʼö "dhϋ bha, -a kë -sü zü
-yö -bho -kwɛ "gblü ꞊plɛ waa- ö ga do
-naa ʼka. ꞊Ya kë "dhϋ kö -a -kwɛ
yiisiö -naa nü ʼö ya. Kwaa- -dhɛng nu ʼö ʼwo -kë "Kwi "puu -nu ʼka, ʼö ʼwo
go "sɛgɔ ʼö ʼwo- Dhuusi -kë -a ʼgü, ʼö

yë ʼdhɛ bha ʼwo- "yan dɔ ʼgbaandhö,
nü ʼö ʼwo yë bha- -bha.
-Wa mɛ do
-dhɛ Vidrinö Valanngtɛn ʼka, ʼyö ʼwomɛ do -dhɛ Ana ƐƐmanö. ʼMɛ ʼdhɛ -nu
ʼö -nu "saa- ʼgü -dedewo ʼö "kwi -nu
bha ʼwo nu yë bha- kë bha, wo -mü
Maagödhitö Boli ʼö ʼkwa- ʼtɔ kpɔ
ʼWɔnsë bha waa- Toma Beaatö ʼö ꞊ya
gun ꞊ya ꞊gwëë -Gbiaa "sɛ ʼgü, ʼa -nu
ʼka. ꞊Dhuusi "kwi -nu bha, woo do
ʼwaa mü ʼö ʼwo yë ʼö "dhϋ bhabha. Kwa -dega -a ʼnë ꞊plɛ ʼwo -kë
ʼsëëdhɛ -slëëta -mɛ -nu ʼka kwa -de -

wo ʼgü, wɛng- -nu nü yë bha ʼwo- kë sü ʼka
-dedewo. -Wa mɛ do -dhɛ
꞊Kesɩ Dhifɔngsi. Yö nü waa- Vidrinö
ʼwo-bha "Gwɛɛtaa -wo ʼgü. ʼYö
ʼwo- mɛ do -dhɛ Lo Zafe. Yö nü waaAna ƐƐmanö ʼwo- -bha Blowo ʼgü ʼpö.
꞊Ya ʼgo ʼsëëdhɛ bha- ʼgü, -a "wɛɛ ʼgbɛ
ʼbha -nu -wo mü ʼö ʼwo- -bha. -Kwaa
ʼgü ma ꞊dhɛ ʼsëëdhɛ "pɛpɛ bha -wo kë "dhϋ kö kwaa- ꞊Danwo ʼya ʼdho
kë- -ga -bhaa ʼgü -pë ʼka.

Kwaa- "Kɔdivuaa -sɛ ʼgü -wɔn
-Tosɛa ‘ö ‘yaa kë ‘ö wo sië –tapuu ‘ka
Kwaa- ˮKɔdivuaa –sɛ ya
‘wɔn ‘ö bo –a ꞊slɔɔ -sü ‘ka,
-tosɛa -kë –a ‘gü –sü ꞊ya kë
ˮsuϋ –sü –dedewo. –A –
gɛn ‘bha –nu –ga ‘ö yö:
-dhɛkpaɔyi ꞊plɛ ya- ˮpiϋ,
‘Biya –dhɛ -gɔ ˮsiaa- ꞊yën
–zian ‘ka, ꞊zang –nu –wo
kë ꞊kwan –mɛ ꞊plɛ -zë
–kpinngga ‘kpii- ‘ö ‘wodhɛ Nagi Abrogwa, -a –ta. –
Wo –kan –a –nu ‘gü kö
–wo ꞊kwaan sië Modhitani
mi do –bha ˮdhɔɔkɔ ‘gü, kö
buu –ya –nu –gɔ. ‘Ö gun kë
sië ˮdhϋ ˮtϋng ‘ö- ‘gü bha,
kö –dhɛ ˮwɛɛ ‘bha ‘gü ‘zü
kö ‘wɔn yaakëmɛ -nu ꞊wa
gɔ do ˮdhiϋ ‘gbaannu, kö
꞊wa buu dɔ -a ‘gü –mɛ -nu
–bha. De ‘ö- -kɔ ‘ö ꞊mɔɔ ‘ko
–zë ‘mɛ ‘ö buu ‘dhö- -gɔ, -a
‘ka –sü –bha ? –A –kë ˮdhϋ
–sü bha- ‘gü, ‘mɛ -nu ‘ö ‘wo
gun gɔ ‘gü bha, -wo kë –a
–nu –kpoo ˮpɛɛpɛdhö ‘ö

‘wo- -naa pë ꞊gban sü ‘ö
–da ‘ka –a –naa gɔ -bha.
ˮTϋng ‘ö ‘kwa ˮwɩ sië- ‘ka
‘zü bha kö ˮLʋgwaadhö,
-gblü
–ko
–yö
mü.
Mɛbhɩɩdhe ‘ö ga –yö
–
gun –ziisü. –A ‘dhɛ bha –a
ziaan ‘gü ‘zü, ‘pödhɛ ‘bha ‘ö
‘wo- Fanngolo –dhɛ ‘kë
–Dukwitaa (Duekoué) ˮpɛɛn
‘ka kö ‘ko –ya –da ‘pëëmɛ
-nu waa- -dhɛng –nu ꞊zinng
‘gü. –Aga, ‘yö ‘wɔn
yaakëmɛ -nu ‘wo ˮsiϋ –da
‘pö- bha- ‘ka, ‘yö –gϋ
ˮpɛɛpɛdhö ‘ö- -dhɛ ‘dhö
–wɔ ꞊dhɛ ˮsiϋ yaantadhɛ
‘dhö. ꞊Ya ‘go mü ‘zü, kwaaˮKɔdivuaa –dhɛ -gɔ ˮdhuϋ꞊yën –zian ‘ka, Bɔngdugu
ˮsɛ ‘gü, ‘kwi –pö ‘në ‘bha ‘ö
‘wo- -dhɛ Nasian -a ‘gü,
ˮKumana ‘sɛɛnnë ‘ö gun
–ya –sü ‘ka- -gɔ ˮdhiϋ, ꞊ya
gun ꞊ya ‘dho ‘wɔn yaa
këmɛ -nu ‘ko –sɔn. ˮSu

–kaɔng ꞊plɛ ö ga ˮsaɔdo
(26) nü ‘ö kë- -kë, ‘yö gun
–naa nu- ‘ö ˮgblʋʋ ‘gü. –A
nu –gɛn –mü ꞊dhɛ ˮsɛ bha,
-a ‘gü ‘në –nu ‘wo –kë mɛ
-tiaandhe –nu ‘ka, nü ‘wo
dho ‘ö ‘wo yö- -bha, ‘wo
꞊bhɛa –a –dhɛ, ‘ö ‘woˮplünng bho –a –dhɛ ꞊dhɛ
꞊ya nu, wo –dho wo ˮtϋng
kë- ‘gü. Wo –dho dɔ- -a
–gban –gɔ kö ‘wɔn ˮwɛɛ
‘bha ‘ya ‘dho- ˮdhiϋ ꞊slɔɔ
‘zü.
-Dhɛ ˮwɛɛ ‘dhɛ ‘ö –kë
Divo –dhɛ ‘ka, ‘wɔn yaakë
–mɛ -nu ‘ö ‘wo –kë –yö mɛ
-nu -gɔ ziaan- –mɛ -nu ‘ka,
-a –nu –wɔn ˮsiϋ ꞊ya gun
꞊ya ziö –kɔ ˮpɛɛn ‘dhɛ bha‘ka. ˮKɛɛ -Zlan nuwɛɛ, -waa
mɛ ‘bha –nu ‘kun ‘wɛɛgü
–wo –kaso ‘gü –dede ya‘gü.
-Dhɛkpaɔyi ꞊plɛ ‘ö yaˮpiϋ ‘zü, ꞊minitrë zii do

‘bha ‘ö ‘wo- -dhɛ Liabi ‘Dua- ‘ö
gun ‘wɔn ˮpɛpɛ ‘ö –kë naɔ ma –
sü –nu, naɔ -yö mɛ -bha –sü –nu
‘ka, ‘ö ˮkwi –nu ‘wo woo pë –dhɛ
kɔnminikasiɔn bha, -a ꞊minitrë ‘ö
bha, ꞊kwanmɛ -nu –wo kë –da –
a –ta –a –gɔ ‘kɔɔdhö ‘Biya,
ˮKwanngdhɛ ‘ö ‘wo- -dhɛ
ˮAnnggle bha- ‘gü. Atanna
nuwɛɛ, ‘wii kë- zë.
‘Wɔn ˮpɛpɛ bha –ya –zɔn
꞊dhɛ dha –ya ban kö pë yaa –ya
–da ˮyi ‘ka. ꞊Ya kë ˮdhϋ kö kwa- pö ꞊dhɛ -gblü –ya –da, ˮdhinaa –
ya –da kö ‘wɔnyaakëmɛ -nu ꞊wa
kë ‘gbɛ.
꞊Ya ‘go yö –zë –a ‘gü, ‘wɔn
‘dhɛ ‘ö dho ‘to- kwa ˮtʋʋdhö yö
–mü ꞊dhɛ -yö –së kö ‘kwa- kë
꞊dhɛ Nasian –mɛ -nu ‘dhö, ‘kwa
‘dho kwa ‘ko –dhɛ, kö pë yaa
këmɛ -nu bha, ‘wa ‘dho ziaan
꞊slɔɔ- kö -wo –da kwa ꞊zinng ‘gü.

ˮKpʋngtaadhɛ -wɔn
‘Wɔn ‘ö –gban dhebë –nu –wɔn –bha
ˮKwi –a ˮsu ‘ö –kë ‘maasü ‘ka, ‘ö
‘kwa- -dhɛ -zaka -ya bhɔ bha, -a
–dhɛkpaɔyi –blɛɛsü ‘ö –kwɛ -dee ya‘gü bha, ‘yö dhebë –nu ‘ö ‘wo –kë
2

꞊minitrë –nu ‘ka ˮsɛgɔ ꞊gban ˮpɛpɛ
‘gü ˮkpʋngtaa ‘ö –da ‘ka ˮsɛgɔ ˮdhiϋ
–mɛ -nu ‘ö ‘wo –kë plezidang –nu ‘ka,
-a –naa dhebë –nu –bha, -wo kë –loo

wo ‘ko –ta ꞊mlɛɛkɛɛn ˮsɛ ‘gü. –A –nu
–bha –kpan ‘kwëë- -kɔ suu ‘ö ˮdhϋ
bha, ‘wo –ya –a kë –sü –bha –a dha
ˮyi –kwɛ -kaɔng –yiisiö ö ga ˮsuɩsiö –

"Nimlʋʋ 002 –Zakayabhɔ -Kwɛ 2005	
naa –bha nü ‘ö bha. –A –nu –bha –
kpan ‘kwëë- -sü bha, -a –gɛn
–mü
꞊dhɛ -wa –kë ˮdhϋ kö –kɔ ‘ö gɔɔnwaa- dhebë ‘wo dho –a kë ‘ka kö –wo
kë do, yë ‘ö gɔɔn- -yaa kë ‘wo dho
꞊mɔɔ- -bha ‘wo -kë ‘pö, ‘wɔn ‘ö gɔɔndho kë- ‘ö dhebë ꞊de ‘pö dho ꞊mɔɔ-bha, kö ‘wo wo –zo ‘gɔn –a
–nu
–wɔn –ta; kë ˮdhϋ kö dhebë
–duɛɛ waa- gɔɔn- -duɛɛ -wo ꞊mɔɔ wo
ˮkwëë ‘wɔn ‘gbɛ ‘gü, kö- -nu kë –yë
‘ya ‘dho kë- doseng pë –kpa –sü ‘ka.

‘Wɔn ‘ö –gban troo –nu –bha
–A –kë ˮdhϋ –sü bha- ‘gü, dhebë
꞊bhlëësü, ꞊bhlëësü ˮpɛpɛ ‘ö ‘wo bha,
-a –nu –wo –yö kë –kë –a ‘gü do ‘ö
‘wo- pö ꞊dhɛ -naa ꞊gblɛɛn kë ‘ö- wo
dhe waa- gɔɔn- -nu ꞊zinng ‘gü bha,

‘yaa kë ˮdhϋ ˮsɛ ‘yaa ˮgla. ˮSɛ ʼdho nü
‘ö wo ꞊taama. Yö nü- -wɔn ʼgü ʼyö ʼwo
pö ꞊dhɛ ʼwo –a ˮslë –dede mɔɔ- -bha
kö waa- gɔɔn- ʼwo ꞊mɔɔ wo ˮkwëë. Yë
ʼö gɔɔn- ʼö– -kë ʼö –kë ˮsɛ ˮgla –yë
–zë –a ʼka, -a –dhɛ -ya –bha kö woo꞊de ʼpö –wa nu- -nu –dhɛ kö –wa kë.
Kö
–yö kë ˮdhϋ, ˮflɛɛ fiëë –yö
–dho kë-. Mɛ kë ˮyɔɔ -wɔn –ga –bhaa
ʼgü –sü, ˮgbɩɩ- -ta –wɔ dhebë –ta –
sü, -zuaazë –sü ʼö ꞊ya nu ˮyua yaa ʼö-yaan ʼsü –dhɛ ʼyaa ˮgbɩɩ-, -a ʼka ˮtϋng
ya ʼgü bha,
-a fiëë –yö
mɛ wɔkɔ -nu ‘gü
–dho kë-.
Dhe –bɔn kë –sü, -kë ʼwɔn ʼgbɛ -dhɛ
ʼgü –sü ʼö tii, ʼsëëdhɛ -wɔn ˮgblʋʋ
ˮpiϋ bha, –a –nu ꞊gban ˮpɛpɛ fiëë –yö
–dho kë-; ꞊naɔɔ ꞊slɔɔ -sü, ˮsɛ ˮgla –
sü, mɛbɩɩdhe ˮgla –sü –nu ꞊gban –wo

–dho kë-tiaandhe, ʼö –
tosɛa kë –sü din ʼdhö –dhi. ʼÖ ˮsɛ yö ʼwaannu, ʼö –kë ʼflëë- ʼgü dhe ʼö
–kë –dhɛ ꞊gban ʼgü.
-Yakwëë- ʼkpii- ʼö kë –kë ˮdhϋ
꞊mlɛɛkɛɛn ˮsɛ ʼgü bha, ꞊minitrë ʼö –
kë dhebë ʼka kwaa- ʼKɔdivuaa –sɛ ya
ʼgü ʼö ʼwo- -dhɛ Zanö Pömɔ, ʼö yö nü
ʼkɔdhi ʼgü –wɔn –nu, dhebë –nu
–wɔn, ʼnë –nu –wɔn –nu ‚ʼwo –gban
–a –bha bha, -yö –gun –a –ta, waa- ö
–dɔ -bha –nu ʼö ʼwo –kë dhebë –nu
ʼka, -a –nu ꞊gban –wo kë –dho.
ʼKwa- pö ˮdhϋ kö kwa- -pö ꞊dhɛ -a
–dhɛ -ya –bha kö kwaa- ʼnë dhebë
–nu, kwa dheebhang dhebë –nu,
kwaa- dhebë –nu, –a –nu –dhɔ -yö
kwa kë kö ʼkwa- -nu –wɔn ʼkun ˮgbɩɩ-,
ʼkwa dɔ -a –nu –gban –gɔ yi ꞊gban
ˮpɛpɛ ʼka kwaa- -tosɛa ʼgü.

Mɛ tii ˮsinima –wɔn
Mɛ tii ‘‘sɛ ‘ö –kë Buukina
Faso ‘ka bha, yö nü ‘ö –ya
kë ꞊sië ꞊sië ‘yö kwaa- mɛ tii
"sɛ -nu –to "dhϋ –sü ꞊gban
‘gü, ‘yö "sinima –troo ‘kpii꞊ya kë –a –bha. –Wa troo
bha- –dhɛ FESPACO. ꞊Ya kë
"dhϋ mɛ -nu –wo –go "sɛ
suu ꞊gban ‘gü ‘ö ‘wo nu- -ta.
Troo bha –a kë –kɔ
-kaɔngdo ö ga "siϋ (19) –naa
–yö –bo –dhɛkpaɔyi ꞊plɛ ya-

" piϋ Buudina –dhɛ bha, -a
‘pö- ‘kpii- ‘ö –kë Wagadugu
‘ka bha- ‘gü. ꞊Ya kë "dhϋ
troo bha- ta, ‘yö mɛ "pɛpɛ ‘ö
‘wo ‘wɔn ‘dhɛ ‘ö –gban
"sinima –wɔn –bha ‘ö ʼwo"yan dɔ ꞊wa wo kë –yë –nu
bha –a –nu –zɔn, ‘yö ‘mɛ
‘dhɛ ‘ö –a –kë –së, mɛ ꞊gban
-waa dɔ. –A –kë "dhϋ –sü
bha- ‘gü, mɛ kaɔngdo ö ga
"suɩsiö –wo kë gɛnyɛn, -wo

kë- -kë –së. –A –nu ꞊gban
nuwɛɛ -bho ‘ka –pë kö –a –
nu faan –yö dɔ bha, -a ꞊gban
–loo ‘ko –ta –sü –yö –gun
"miliɔn 38.500.000 f. ꞊Dhɛ
‘ö go –a –nu ‘gü, mɛ 30
"wɛɛ ‘bha –wo –dɔ -a –nu
" piϋ. Kwaa- " yʋʋ -mü, mɛ yö kë –go kwaa- " Kɔdivuaa
–sɛ ya- ‘gü ‘ö gɛnyɛn. Troo
‘kpii- bha, -a –wɔn ‘ö gun
"sɛgɔ -nu ‘ö- -nu ꞊kwɛɛ-

‘gbaandhö,
-wo –gun
"saaga. Wo –mü : Buukina,
Mali,
Niziɛɛ,
Benɛ,
"Kɔdivuaa,
Gine
Biso,
Sernegalö, Togo, -a –nu ‘ka.
Troo ‘kpii- bha –a –ya –gɛn
–mü ꞊dhɛ -yö –kë "dhϋ kö
"sinima –wɔn ‘ö kwaa- mɛ tii
–sɛgɔ -nu ‘gü bha, -yö kë
꞊bhlëësü " kpʋngtaa –dhɛ
-to ˮdhϋ –sü ‘gü –mɛ -nu
꞊gban "yan ‘gü.

ga ‘gü, -a ‘dhɛ ‘ö to –a
꞊gban –ya ꞊nëng nü- ‘ka,
‘ö- ˮyi ‘dhö- ‘gü ʼö ˮnɛɛnɛɛ
‘ka. –A –dhɔ -yö ˮkwi –nu –
kë
–dedewo –a –nu –gɔ
ˮsɛ ‘gü. –Wo –dho ‘ka –a –
nu –gɔ ˮsɛ waa- kwaa- mɛ tii
ˮsɛ -kpɛa –nu ‘gü ‘ö ‘wo- -nu
ˮdhɔɔ dɔ.
Kwa –mɔɔ -a –bha ‘ö
‘kwa
pö
꞊dhɛ
ˮyϋ
ˮYʋngbhɔklɔɔ ˮpɛɛn
‘kö
Kakao –saan ‘yaa mü, ‘yö
‘wo wo wë ꞊slë ‘zü pë ˮwɛɛ
‘bha ˮpiϋ –ee ? –A kë ‘ö ‘wowo ˮdhϋ bha, -wa –zɔn kwa

–dhɛ ꞊dhɛ ꞊ya kë döng ‘ka,
kö –a –dhiö –sü ‘ö ‘gbɛ ‘yö
–së. ꞊Ya kë ˮdhϋ ‘yö –a ‘bha
‘yii- ‘kun ‘yö –a ‘bha ‘dhökun. ˮTϋng ‘ö ‘kwa dɔ -a ‘ka
ya, mɛ bhɩɩdhe –gɔwɔn –ya
kë ‘gbɛ. Kö ‘kii ü ˮtϋng ‘to pë
doseng ta –sü ‘gü, kö – a
sɔng –yö –pö, kö ‘bha ‘to.
꞊Ya kë ˮdhϋ kö ‘kwa ‘dho
kwa ˮtϋng kë- pë doseng
–yë kë –sü ‘gü. Yë ‘gbɛ kë
–sü bha nü mɛ gba ‘wëë‘gbɛ ‘ka, ‘yö saanˮ fiëë –yö
–kë.

Mɛ ꞊slɔɔ -pë -nu –wɔn
Tapë –dee ‘ö ꞊ya nu
‘Wɔn –së ‘ö ya –yö –kë
ˮdhϋ
ˮYʋngbhɔklɔɔ
(Dimbokro) –kwɛ -dee ‘ö ya‘gü, ˮkwi –a ˮsu ‘ö –kë
‘maasü ‘ka, ‘ö ‘kwa –zaka
–ya bhɔ -a –kë bha, -a
–dhɛkpaɔyi ˮsɔɔdhu –naa
‘ka. Tapë –dee ‘bha ‘ö ꞊ya
nu -wa -dhɛ kazu. -Yö -bhɔ
ˮgwɛɛ -bha. Tapë ‘ö ˮdhϋ
bha waa- bho, -a ga ‘ö bha
‘wo- ꞊slë ‘gü pë ˮgla
꞊mangzii suu ‘kpii- ‘ö- ‘gü,
‘wo- -dhɛ ˮkwi –wo ‘gü
Uzinö, ‘ö dho kë- mɛ këng
–yiisiö yë kë –dhɛ ‘ka, waa-

-dhɛ dɔ ˮYʋngbhɔklɔɔ -dhɛ
bha- ‘gü. Kwaa- ꞊minitrë
Ausu ‘ö pë ˮpɛpɛ ‘ö ‘wo
꞊mɔɔ -zë wo- -bha ‘ö ‘wo-gla ꞊mangzii –nu ‘gü, -a
–nu –wɔn ‘ö –gban –a –bha,
yö nü ‘ö kë dho –dhɛ bhaˮdhiϋ
ˮpʋ‘maasü
–dhɛkpaɔyi ˮsɔɔdhu ‘ö gun
bha- ‘ka. Tapë ‘ö ˮdhϋ bha,
-a
‘tɔngdhö
ˮgblϋ
ˮsɔɔdhu(5000) woo- slëë ‘gü
ˮYʋngbhɔklɔɔ –dhɛ bha ‘gü. Kwaa ‘wɔn dɔ ꞊dhɛ -wa
–dhɛ ˮkwi –wo ‘gü anakadë.
Anakadë ‘ö bha ꞊ya ‘go –a

ʼWɔn ʼö –gban -potaasü –wɔn -bha.

3

"Nimlʋʋ 002 –Zakayabhɔ -Kwɛ 2005	

‘Wɔn ‘ö –gban polio -bha
ˮSu ‘ö ‘kwa –dhɛ ‘zëzë, ‘ö ˮkwi ‘dhö-dhɛ Fevrie bha, -a –dhɛkpaɔyi 25 bha
‘yö ‘në ‘sɛɛnnë –nu zua –sü ‘ö ˮyua
‘wo- -dhɛ ˮkwi –wo ‘gü polio bha –a
zü –yö bho- ‘ka. -A ‘dhɛ ‘ö –kwɛ ya ‘ka
–a zü –yö –bho ˮDaloa ˮsɛ ‘ö ‘wo- dhɛ ‘zü ꞊zloo –pö ˮsɛ ‘gü bha, nü- ‘gü.
꞊Minitrë ‘ö –kë kwa –dega –a ‘në ‘ka,
‘wo- -dhɛ Lübɛɛ Mabri Tuakösë, ‘ö go
ˮDanneëng ˮsɛ ‘gü , ‘ö ‘wɔn ‘ö –gban
–potaasü –wɔn –bha ‘ö –gban-a –bha
bha, -yö –gun mü. ʼWɔn bha kwaaˮKɔdivuaa –sɛ ˮdhiϋ -ziö wo –mɛ -nu –
wa –pö ꞊dhɛ ‘mɛ ‘ö ˮdhϋ dodo ‘ka
kwa ‘gü, –yö ö ‘gü dɔ ˮgbɩɩ- kö –kwɛ
ˮsaɔdhu, -kwɛ -kaɔng do ˮpiϋ kö ˮyua

‘ö –kë polio –yua ‘ka, ‘ö ‘në –nu –sɛɛ
-siö bha, ‘ya ‘dho ‘në ‘bha ꞊slɔɔ ‘zü.
–A –wɔn ‘gü, kwaa- ˮsɛ ˮdhiϋ –ziö
wo –mɛ -nu bha, -wo kwaa- ‘në –nu
‘ö –nu –kwɛ ‘ö dho ‘ö yö ˮsaɔdhu
bha, -a –nu zua –sü –bha. ˮYua bha-wɔn ‘gü ‘zü, -kɔlookota ˮgblϋgblϋ
‘bha –nu ‘ö ‘wo ˮkpϋngtaa, ‘ö ‘wɔn
‘ö –gban potaasü –bha ʼö- do –yö ö
ˮtϋng –kë –a ‘gü, ‘ö ‘wo –a –dhɛ
OMS, ‘ö- do ‘bha ‘wo- -dhɛ UNICEF
‘ö ö ˮtϋng –kë ‘në ‘sɛɛnnë –nu –wɔn
‘gü, -wo wo –de nu –sü ‘ka ‘ko –zë
ˮyua bha- ‘ka –sü –dhɛ. –A –wɔn ‘gü,
-wo ‘mɛ -nu ‘ö ‘wo dho yë bha- kë-a –nu –kɔ ꞊wlöö kwa –gɔ ˮsɛ ya ‘gü-a mɛ ˮgblü –kaɔng

–yaaga (30.000) –nu ‘sü –sü ‘ka. Kwaaplezidang Gbagbo Lorang –yö ˮmiliɔng këng
–yaaga nu –sü ‘ka kö ‘në –nu ˮdhɛ -yö kë‘ka.
‘Wɔn bha ‘yö -dhi Lübɛɛ Mabri Tuakösë –
dhɛ - dedewo ‘yö- nuwɛɛ bho. ꞊Ya ‘go mü
‘zü, ˮKɔdivuaa –sɛ -to ˮdhϋ –sü –bha ˮkɩsʋ
bha, ‘wëë- ‘ö –ziö midhiaa do –ta –yö ‘sü
–sü ‘ka- ‘gü ‘ö nu
–sü ‘ka ꞊dhɔtrɔɔ -nu
bha –a –nu –dhɛ kö –wo kwaa- -në
–
nu ˮdhɛ kë- ‘gü, kö ˮyua bha –yö ‘go kwaaˮsɛ ‘gü. ꞊Ya ‘go mü ‘zü ˮsɛgɔ ˮwɛɛ ‘bha -nu
–wo kë miliaa do –nu kë ˮdhϋ kö yë bha –
yö kë –dhɛ ꞊gban ˮpɛpɛ ‘gü ˮKɔdivuaa -ya
yö ‘ka ‘ko ˮdhiϋ.
꞊Ya kë ˮdhϋ kö ‘wɔn –së –dede bha.

ʼWɔn ʼö -gban troo ʼnë -nu -bha

Pë "bin ꞊plɛ ya -a -nu -ga -së -dede ʼka. -Wo -bhɔ wo ʼkwëë-, "kɛɛ -a do -zë ʼka -dhɛ "saaga -ya -bha. -A -nu ꞊mɔɔ-.

"Yɩɩ -wɔn
ʼNëglɔɔn ʼnë do ʼbha bha ʼyö -gban ꞊gee -gɔ. -Kpo ʼö ʼwowo "dhɛɛdhö, ʼyö- pö yöö "yɛdhɛ kë "siëë- ʼka mɛ -nu "yan
"dhiϋ "dhɛɛdhö ʼmü kö mɛ -nu -wa pö ö "gbɩɩ-. -Aga kö
꞊gee bha ꞊ya ö -kɔ ziö- -bha -blɛɛ ʼgü, kö -yaa gën "kan, -

"Gwϋng
Kwa- -pö kwa -de -wo ʼgü ꞊dhɛ:
« -Slëslë nü ‘ö ꞊gwan -kan. »

yaa lɔɔ ꞊ya ö -gɛn yö- -ta. "Kaa ʼö ʼmɛ bha -a zü -bha, -yaa zü kë
tii ʼka ꞊ni. -A "dhiϋ -zian nü ʼö yöö ö -kɔ kpa- -ta, "iin -a zü kpö
nü yöö -a -gblɛɛn ʼkpɔ -ee ? ꞊Gee ꞊de ʼpö yaa- "piϋ ʼö ö -gɛn
ʼgo -blɛɛ bha- -ta...

‘Kwa- pö ˮdhϋ kö kwa –pö ꞊dhɛ bhi
‘ö ‘ü -kwaa ‘sëëdhɛ ‘ö ya ‘ü ü –de nu
–sü ‘ka –a –wo pö –sü –dhɛ –dedewo

Pë -Wlangda -sü

o kë -sü ʼka. -A -blɛɛsü bha -wa -dhɛ ʼWAA ʼWƆN YAA "YƆƆBHO ʼWƆN YAA ʼKA.
Mɔyan. ʼSëëdhɛ bha dhiang -wo -nu ʼö ʼwo- -gü, -wo -tiantiandhe -dedewo. Mɛ
ang- kë -wo -nu, -gleng -da ʼnë -nu -bha -wo -nu ꞊gban -wa ʼgü. -Yö -ya -sü ʼka
wo ʼgü. -A -pë -yö -kë "kwi "sɛ ʼö -kë ꞊Dhusi ʼka, -a ʼgü. -A "dhiϋ ʼto -dhɛ bha, ʼka- ʼgü "kwi -wo ʼgü. Pë "bin ʼö -ta yö nü ‘ö –ya ka wëëdhö bha.
do ʼbha -yö -wo -sü ʼka blowo ʼgü. -Wa -dhɛ -Zuu ʼgü bhuö -dhɛ bo -kɔ. ʼSëëdhɛ
-Kɔ ʼö dho kë- -bha kö ü "yan -nu ʼö -zio ʼwɔn ʼgü -gblü -bha "tϋng ya- ʼgü, ü lɔɔ nü- -dhiang zë.
mü ꞊dhɛ kwaa- -kwɛ ʼdhö, "su waa- -dhɛkpaɔyi ʼdhö, -a -nu dhong ʼsëëdhɛ -së
4
ɔ -mü Sɔ ʼyuögü ꞊dhong- ʼsëëdhɛ.
ʼwo bha -ka -dho -kpan -a -nu -bha -blɛɛsü ʼgü, "Biya, ʼSilö. -A "nimlʋʋ -mü 22-

bha, -a ‘kun ˮgbɩɩ-, ü ‘gü ‘ya ‘do ga-.
‘Dho- ‘ka ˮlɛɛdhö ˮlɛɛdhö, ü –dho –a
dɔ- yi do ‘ka.

"Nimlʋʋ 002 –Zakayabhɔ -Kwɛ 2005	
	

‘Ka ka bo ‘sëëdhɛ ya- -wo pö –sü ‘ka, ‘wɔn ‘bha ꞊ya kë ka –gɔ kö ‘ka pö yi –dhɛ, -ka ‘sëëdhɛ kë kö ‘ka bɔ.
Yii- ‘drɛsü –mü 08 BP 857 Abidjan 08 ‘ka. Tel. 22.43.12.72.
‘Mɛ -nu ‘ö ‘wo ‘sëëdhɛ ‘ö ya- -kë, wo –mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö –da ˮAnɛsü ‘ö go ‘Suisü , -a –nu ‘ka.

‘Ka yën ‘sëëdhɛ ꞊nɛ -a pö –sü –bha –ka ka –bha –zotadhe –nu nu yi –dhë.
Yi ‘yan -yö ka –bha ‘sëëdhɛ -nu -gɔ kö ‘ka- bɔ yi –dhë.
Mɛ -nu ‘wo ‘sëëdhɛ ‘ö ꞊nɛ -a ꞊bɛɛn –an ‘tɔ ‘wo ꞊nɛ Zoziasü Saigbö, -Kese Mɔyan, Zafe ‘Dhɔɔgbö, Valangtɛn
Vidrinö.
Yi –bha ‘sëëdhɛ kë –dhɛ ‘nimlo ‘ö ꞊nɛ : SIL 08 BP 857 Abidjan 08 Tel : 22 43 12 72

5

"Nimlʋʋ : 003 ꞊Zaɔʼ bho ꞊glööbɔ -kwɛ 2005 	"su –bha ‘sëëdhɛ -mü	

Dhiang -wo -tiaandhe

WƆN -TAƆNG -MA ʼGÜ ʼSËËDHƐ

ʼSëëdhɛ ya -yë -kë -mëwɔn ʼgü ?

-Më ʼö -kë ʼyö bhii ü -de -wo pö ? Sëëdhɛ ʼö ya -yö -kë ü -de -wo ʼgü -mëwɔn
ʼgü, ʼyö ʼyii kë ˮKwi -wo, ˮDhima -wo, ʼGlɛɛ- -wo -nu ʼgü ?
-Ya ʼö- wo kwa -wo ʼgü bha, -yö -kë ˮdhϋ kö -ya -zɔn kwa -dhɛ -blɛɛsü ʼgü ꞊dhɛ
kwa -dega -wo ʼö -kë ꞊Danwo ʼka bha -yö ꞊bhlëë -sü ʼpö. -Wo -nu ʼö -Zlan -ya
-nu -da bha, -a ˮwɛɛ ʼbha ʼyaa ꞊bhlëë -sü kö -yö ziö- ʼka- ʼbha -ta. ʼPë ʼö -a -dhɛ
ʼdhö- -bha kö ʼkwa- kë, yö -mü ꞊dhɛ kö ʼmɛ ʼö ˮdhϋ -yö ꞊bhlëë -ya ö -de -wo
-bha kö -yö kë -tiaandhe -wo ˮwɛɛ pö -mɛ -nu "yan ʼgü "kpʋngtaa. Yö ꞊nëwɔn ʼgü, ꞊ya kë ꞊dhɛ ʼbhaa dɔ ü -de -wo -wo pö -dhɛ ʼka, kö -a -dhɛ -ya -bha kö
ʼö sü ꞊dɛɛ -bha, ʼü -ya -a draan- -sü -bha.
-A ꞊plɛ -naa -mü ꞊dhɛ -yö -ya kwa -de -wo ʼgü ˮdhϋ kö ʼwɔn -nu ʼö ʼwo -kë
kwaa- ꞊Danwo pö ˮpɛɛn -ta, ʼwɔn -nu ʼö ʼwo -kë kwaa- ʼKɔdivua -sɛ ʼgü, ʼwɔn nu ʼö ʼwo -kö ˮkpʋngtaa kö ʼkwa ʼdho kë- -a -nu ꞊gban -wɔn ʼgü tii, ˮkɛɛ kö ʼkwa
-a ʼbha -nu ma.
꞊Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ʼü kë
꞊dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ʼyö -kpan mɛ do -bha ziaan
-ta kö ʼwɔn yaa kë -mɛ -nu -waa -gi, ʼyö dho- ʼka ʼyö ʼwo- ˮdhɛ -kë, ʼyö -kë

"Gwɛɛtaawo	

ˮklϋϋklϋ. ꞊Ya kë ꞊dhɛ Samadhi mi ʼkö
bha ʼyii kë nu ʼnu ʼmɛ bha- -dhɛ,
-mëwɔn ʼö gun yöö- ˮdhiϋ ꞊slɔɔ ? ʼMɛ ʼö
ʼwo- -gi bha -yö -mɔɔ -bha ʼnu ʼö ga.
ʼKwa- pö ˮdhϋ kö kwa- -pö ꞊dhɛ kö ʼbhii
kë dɔ ü -de -wo -gɔ ˮgbɩɩ- kö- ꞊bhlëë -yö
kë- -bha, ˮtϋng ʼbha -yö -dho -wo ʼö -kë
꞊dhɛng -pë ʼka, ʼö go ˮsɛ -bha. ꞊Ya ʼgo
mü, bhi ʼö ʼü dɔ ü -de -wo -ya -dhɛ ʼka
bha, ü këyɔɔ -ta ʼkun. Nu -a -dhɛ. Kë
꞊dhɛ Samadhi mi bha- ‘dhö.
꞊Ya kë ꞊dhɛ ʼwɔn ʼbha ʼdhö ü -gɔ kö ʼüpö yi -dhɛ ʼö -gban kwaa- ꞊Danwo "sɛ
ʼgü -wɔn -bha, yii- ʼdrɛɛsü ꞊nɛ: 08 bp 857
Abidjan 08. Bureau Dan.

Kwaa- ꞊danwo pö "sɛ ʼgü -wɔn
‘Wɔn ‘ö -gban ꞊klang- -kë kwa -de -wo ‘gü -sü -bha
Mɛ faan dɔ -wɔn ‘bha ꞊në ‘ö yö.
-Gblü -bha -kë kwaa- ˮpɛɛn -ta -sü
꞊gban ‘gü, ꞊klang- ‘ö -kë kwa -de
-wo ‘gü bha ‘yii kë ‘gbaannu ˮMaa
ˮsɛ ‘gü. ꞊klang bha -yö ‘dho -sü ‘ka
ˮdhiϋ -së ‘ka. Kwaa- ‘në ‘ö ‘wɔn
bha -a -gɔ ‘ö yö -sü ‘ka- -bha ˮtϋng
ya- ‘gü, yö -mü ˮZɛ Emaniɛdhö ‘ö
go Klüügwinng, ‘ö -kë ‘zü ‘sëëdhɛ
-nu ‘ö ‘wo kwa -de -wo ‘gü -a ˮdhɔɔ
dɔ -mɛ ‘ka ˮMaa ˮsɛ ‘gü, ‘ö bhɔkwëë -kë ꞊dheglizö UEESO ‘gü
ˮMaadhö, ꞊në- -bha. ˮKwi -a ˮsu ‘ö
-kë Avril ‘ka ‘ö ‘kwa ‘go sië- ‘gü, ‘ö

‘kwa -dhɛ ‘Dannëng -wo ‘gü ꞊Zaɔ bho ꞊glööbɔ bha, -a -dhɛkpaɔyi ˮsaɔdo (6) ‘ö bha,
ˮZɛ waa- kwa dheebhang -nu ‘ö ‘wo go ˮLʋgwaa ˮsɛ ‘gü, ‘-ö ‘wo -kë mɛ -nu ꞊klang- kë
-mɛ -nu ‘ka Danwo ‘gü bha, -wo kë -yakwëë ‘kpii- -kë -a ‘ka ˮLʋgwaadhö. -Wo kë
-yakwëë bha- -kë «dhϋ ϋ kö yë bha ‘wo- kë sië -kɔ ‘-ö- -bha, ‘ö ‘dho sië ˮdhiϋ -së ‘ka
-kɔ -nu ‘ö- -bha, kö ‘wo- pö wo ‘ko -nu -dhɛ. -Yö ˮdhϋ tɛan- ‘ka ꞊dhɛ -gblü -a ˮpɛɛn ta -dhɛ -mü, ˮkɛɛ -Zlan ˮnuwɛɛ; yë bha kwaa- ‘në -nu bha, -wa -bha -dedewo -së ‘ka.
ˮMaadhö Liblövidhö ꞊klang- -kɔ do (1) -yö mü. -Dɔyagwinng, -a do (1) -yö mü. ‘Mɛ ‘ö-gɔmɛ ‘ka yö -mü madamö ˮSadhiëë ‘ka. Blungdhö ˮsia- ꞊yën, ꞊klang- -kɔ ˮsɔɔdhu (5) wo mü. ‘-Mɛ ‘ö- -nu -dhɛ ˮdhiϋ, yö -mü ‘Go- Zulö ‘ka. ˮSanggwinng, -a do (1) -yö mü.
ˮZɛ Emaniɛdhö do bha ꞊në ‘ö- -gɔmɛ ‘ka. Klüügwinng, -a do (1) -yö mü ‘ö ˮSëë Denisü
‘-ö- -gɔmɛ ‘ka. ˮLʋgwaadhö, -a -yiisiö (4) -wo mü. -A ‘gbɛ ‘bha -nu -wo -dhö
Gbiangwinng ˮsɛ ‘gü. ꞊Ya kë ˮdhϋ kö kwaa- ‘në -nu bha, -wo yë bha- -bha -dedewo.
Kö Atanna -ya -nu gba faan ‘ka -wo ʼdho- ʼka ˮdhiϋ bha ‘aa -yö kë -oo ?

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune

ü
üü
ün
üün
ϋ
ϋϋ
ʋ
ʋʋ

ʼgü
"güü
꞊blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saa-

"dhü
ʼkɔ
dë
꞊zɛ
-dhɔ
"klangʼyënngsavon

arbre
maison
père
termite
amour
singe
soleil

"Nimlʋʋ 003 ꞊Zaɔʼ bho ꞊glööbɔ

-Kwɛ 2005	

ʼWɔn ʼö -gban Diksiɔnngdhɛɛ ʼsëëdhɛ -bha
ʼSëëdhɛ, ʼö -wo kpö ʼgbɛ, ʼö- ʼdhɛ
"dhϋ -a ʼklɔɔ- ʼdodo dho kë- ʼgü: -kwa de -wo ʼgü, "kwi -wo ʼgü, Dhuusi -wo
ʼgü, ʼGlɛɛ- -wo ʼgü,-a
-wɔn -yö "sia-.
-Wa -dhɛ "kwi -wo ʼgü diksiɔngdhɛɛ.
M ɛ -nu -wa -yë -bha
ʼSëëdhɛ ʼö "dhϋ bha, -a kë -sü zü yö -bho -kwɛ "gblü ꞊plɛ waa- ö ga do naa ʼka. ꞊Ya kë "dhϋ kö -a -kwɛ -yiisiö naa nü ʼö ya. Kwaa- -dhɛng -nu ʼö ʼwo
-kë "Kwi "puu -nu ʼka, ʼö ʼwo go "sɛgɔ ʼö
ʼwo- Dhuusi -kë -a ʼgü, ʼö yë ʼdhɛ bha

ʼwo- "yan dɔ ʼgbaandhö, nü ʼö ʼwo yë
bha- -bha.
-Wa mɛ do -dhɛ Vidrinö
Valanngtɛn ʼka, ʼyö ʼwo- mɛ do -dhɛ Ana
ƐƐmanö. ʼMɛ ʼdhɛ -nu ʼö -nu "saa- ʼgü dedewo ʼö "kwi -nu bha ʼwo nu yë bhakë bha, wo -mü Maagödhitö Boli ʼö
ʼkwa- ʼtɔ kpɔ ʼWɔnsë bha waa- Toma
Beaatö ʼö ꞊ya gun ꞊ya ꞊gwëë
Gbiaa "sɛ ʼgü, ʼa -nu ʼka. ꞊Dhuusi "kwi nu bha, woo do ʼwaa mü ʼö ʼwo yë ʼö
"dhϋ bha- -bha. Kwa -dega -a ʼnë ꞊plɛ
ʼwo -kë ʼsëëdhɛ -slëëta -mɛ -nu ʼka kwa

-de -wo ʼgü, wɛng- -nu nü yë bha ʼwokë -sü ʼka -dedewo. -Wa mɛ do -dhɛ
꞊Kesɩ Dhifɔngsi. Yö nü waa- Vidrinö
ʼwo- -bha "Gwɛɛtaa -wo ʼgü. ʼYö ʼwomɛ do -dhɛ Lo Zafe. Yö nü waa- Ana
ƐƐmanö ʼwo- -bha Blowo ʼgü ʼpö. ꞊Ya
ʼgo ʼsëëdhɛ bha- ʼgü, -a "wɛɛ ʼgbɛ ʼbha
-nu -wo mü ʼö ʼwo- -bha. -Kwaa ʼgü ma
꞊dhɛ ʼsëëdhɛ "pɛpɛ bha -wo -kë "dhϋ kö
kwaa- ꞊Danwo ʼya ʼdho kë- -ga -bhaa
ʼgü -pë ʼka.

Kwaa- "Kɔdivuaa -sɛ ʼgü -wɔn
‘Wɔn ‘ö -gban ꞊klang- ˮgblϋgblϋ -nu ‘ö ‘wo Nivɛɛsite -a -nu -bha

ʼWɔn -së ‘bha ‘ö ꞊klangˮgblϋgblϋ -nu ‘ö ‘wo
Nivɛɛsite waa- -naa ꞊klang- gɔmɛ -nu -wa -da ‘gü yö ꞊nɛ.
꞊Dhɛ ‘ö woo -dede ‘wo
‘yaannu, ‘ö ‘wo wo -zo gɔn,
‘yö ‘wo pö ꞊dhɛ ‘ö -kë ꞊dhɛ
woo- ꞊klang- -kɔ -nu,
‘sëëdhɛ -wo pö -dhɛ ‘ö -kë
꞊dhɛ ‘sëëdhɛ -yö -gun yöö
kë ‘nu mü, kö -wa ꞊loo mü wo ‘yaannu -wa -nu -wo pö
bha, -a pë ꞊gbaan kë zii, ‘mɛ
‘ö yöö dɔ -a -nu -gbangɔ kö dhɛ -nu ‘ö ‘wo bha -wo -pë
kë, ‘yaa ‘dhö, ‘yö woo -dede
‘wo wo -kɔ -da ‘wɔn bha‘gü. -A zü -yö -bho ꞊klang-

‘dhɛ -nu ‘ö ‘wo ꞊klang-kë Nivɛɛsite -dhɛ ʼdhɛ ‘ö
Kokodi -dhɛ ‘gü, ꞊në -a -nu ta. ꞊Klan- -nu bha ‘yö mɛ do
-yö ‘wëë- këng do (500 frs)
bho, ‘yö- -naa ꞊klang- -gɔ mɛ -nu bha ‘mɛ ‘ö "dhϋ ‘ö
‘wëë- "gblü do ( 5000 frs )
bho. -Wa zü -bho "dhϋ "kwi
-a "su ‘ö -ziö ‘ö ‘wo Mars
-kë, ‘ö ‘kwa- -dhɛ ‘Dannëng
-wo ‘gü >
bha- ‘gü. ‘Wëë- ‘dhɛ ‘ö -waa
꞊slɔɔ ꞊kö -ya kë "miliɔng yaaga waa- ‘wëë- "gblü
këng do ö -kɔ ꞊plɛ
(3.600.000). ꞊Klang- -gɔ -mɛ
-nu waa- woo- ꞊klang- "dhiϋ

‘në -nu bha -wa -kë "dhϋ kö
guvɛɛnöma -yö "kan ‘në
‘bha wo ö -ta. -A -dhɛ -ya
-bha ꞊dhɛ yö ꞊në -a -bha yë
‘dhö -mü ‘nu. Kwa -wo -ya
‘gü do ‘yö ‘kwa ꞊klang- -nu
bha -a -nu nuwɛɛ -dede bho.
Atanna -ya -nu -kɔɔwɔn dhi.
-A -gɛn -mü ꞊dhɛ ‘ö gun
-blɛɛsü ꞊ya kë ꞊dhɛ -kɔ ‘ö
bha- ‘dhö kö- -nu ꞊klang- kë
-dhɛ ‘yaa -tiaandhe, pë see꞊në ‘ö ‘wo- wo, ‘ko ꞊në ‘ö
‘wo- zë ‘yö mɛ ‘dhö ga, ‘ö
꞊bhlëë ‘yaa -ya ꞊klang- -gɔ
-mɛ -nu oo, didhɛtëë -nu oo,
-a
-nu
-bha
꞊klang"kwanngdhɛ "gblϋgblϋ -nu

bha, -a -nu ‘gü. ꞊Ya kë "dhϋ
kögɛn -dee -së ꞊në kwaa‘në -nu ‘wo- sü bha.
꞊Ya ‘go mü ꞊klang"kwanngdhɛ bha, -a ‘dhɛ ‘ö
-Buakɛɛ -a dhi -dee "pu -dhɛ
‘yaa ꞊gblɛɛn ‘zü. -Zianwo
꞊minisü ‘ö -kë naɔ -yö mɛ
-bha ꞊minisü ‘ka kwa -gɔ "sɛ
‘ö ya ‘gü, ‘ö ‘wo- -dhɛ Soro
Giyɔngmö, -yö "miliɔng
"saɔdo ( 6.000.000 ) nu -sü
‘ka kö klang- "kwanngdhɛ
-dhɛ ‘ö -Buakɛɛ bha, -a -dhɛ
-nu ‘ö ‘wo see- -sü ‘ka -wa
-nu -pë kë- ‘gü.

Kpʋngtaadhɛ -wɔn
‘Wɔn -kë -ta ˮpuu ‘ka -sü -waa -yaflëë ‘gü -sü
Dɔ ‘ö ‘kwa wo ꞊dɛɛ,

-dhɛ

꞊gban

ˮpɛpɛ

‘gü

ˮkpʋngtaa, ‘wɔn ‘ö -gban
-ya -de ‘flëë- ‘gü -sü -bha,
‘wɔn -nu -kë -ta ˮpuu ‘ka

-sü -bha, -a -nu ꞊slɔɔ -sü
꞊ya kë ˮgbɩɩ-. -A -kë ˮdhϋ
-sü bha- ‘gü, ˮkpʋngtaa,
ˮpɛɛn ‘dhɛ -nu ‘ö ‘wo -kë
꞊Dhamlɛɛkɛɛn

ˮsɛ

-gɔ

ˮdhuϋ- ꞊yën -dhɛ -nu, ˮsɛ

-nu ‘ö ‘wo ‘yënng- -wo
2

-zian ‘ka, Mɛtii ˮsɛ -nu, sɛ

mɛ ꞊gban -bha ‘ka -a -wɔn

-nu ʼgü, -ya -de ‘flëë- ‘gü

yöö doseng ö bha pë ‘ka.

ˮwɛɛ ‘bha -nu ‘ö ‘wo to -a

-sü waa- ‘wɔn -nu -kë -ta
ˮpuu ‘ka -sü bha, -a -nu
-wɔn -yö kë -sü ‘ka ˮgbɩɩ-

-a -nu ‘gü. Kë -kɔ yaa- -nu,

-gblü -nu ‘wɔn -nu ‘ö ‘wo
ˮsɛ -nu dho ꞊taama ꞊në

‘ö -wa ‘sɔ. -A -kë ˮdhϋ -sü

-wɔn ‘gü, -yö -së kö ‘mɛ ‘ö
ˮdhϋ dodo ‘ka, -yö ‘pë ‘ö

‘kun ˮgbɩɩ-. ‘Ya ‘dho- kë-

‘pë ‘ö nu sië ꞊dɛɛ ‘ko -san,
-gblü, ˮninaa, ‘wɔn yaa suu

꞊gban -suu ‘ka, ‘yö bha.
-Yakwëë- ʼkpii- ʼö kë -kë
ˮdhϋ ꞊mlɛɛkɛɛn ˮsɛ ʼgü bha,
꞊minitrë ʼö -kë dhebë ʼka
kwaa- ʼKɔdivuaa -sɛ ya ʼgü ʼö
ʼwo- -dhɛ Zanö Pömɔ, ʼö yö
nü ʼkɔdhi ʼgü -wɔn -nu,
dhebë –nu -wɔn, ʼnë -nu

-wɔn -nu ‚ʼwo –gban -a -bha
bha, -yö -gun -a -ta, waa- ö
-dɔ -bha -nu ʼö ʼwo -kë
dhebë -nu ʼka, -a -nu ꞊gban
-wo kë -dho.
ʼKwa- pö ˮdhϋ kö kwa-pö ꞊dhɛ -a -dhɛ -ya -bha kö
kwaa- ʼnë dhebë -nu, kwa
dheebhang dhebë -nu,
kwaa- dhebë -nu, -a -nu
-dhɔ -yö kwa kë kö ʼkwa- nu -wɔn ʼkun ˮgbɩɩ-, ʼkwa dɔ
-a -nu -gban -gɔ yi ꞊gban
ˮpɛpɛ ʼka kwaa- -tosɛa ʼgü.

"Nimlʋʋ 003 ꞊Zaɔʼ bho ꞊glööbɔ

-Kwɛ 2005	

‘Wɔn ‘dhɛ ‘ö yö -yö -gban "yi -wɔn -bha
ˮSu ‘ö ‘kwa- -dhɛ

bha- ‘gü, -kpan ‘kwëë- -kɔ

‘kɔɔdhö -wo ˮyi -see -kɔ ‘ö

mars, ‘ö -ziö yö bha, -a

‘kwa ˮwɩ sië- ‘ka bha. -Wa

‘ö- -bha, ‘ü ˮyi -zë ‘ü mü ü

Dannëng -wo gü -zaka -ya
bhɔ ‘ö ‘ Kwi ‘dhö- -dhɛ
-dhɛkpɛayi -kaɔng ꞊plɛ ö

ga
꞊plɛ
-naa
bha,
ˮkpʋngtaa -dhɛ -to "dhϋ -sü
-yö kë ‘wɔn ‘ö -gban "yi

‘ö "dhϋ bha, -a -kaɔng do ö
ga -yaaga -naa ‘ö gun, ‘yö
-kë "dhϋ kö -wa -zɔn kwa
-dhɛ ꞊dhɛ "yi -wɔn bha
‘wɔn ꞊bhlëë -sü -dede -mü.
-A -dhɛ -ya -bha kö

-wɔn ‘kun "gbɩɩ-.

-wɔn -bha, ‘ö -zo -gɔn -a

‘kwa-

‘ö bha -wo wo -zo -gɔn -a

-kë ꞊dhɛ ‘waa ˮyi ‘dhɔ

-wɔn -ta. -Kwɛ -ya bhɔ -kɔ
‘ö -bha ‘dodo ‘ka "yi -wɔn
-wɔn -ta. -A -kë "dhϋ -sü

‘Kwa ‘dho -a see-. Mɛ ‘bha
-nu ‘ö ‘wo mü ꞊dhɛ ‘kö

bha, ꞊wa kë mɛ -nu -gɔ

-dhi -a -nu -dhɛ -a ‘ka.
Ü -kë -dhɛ ˮʋʋ -dhɛ

bha -tosɛa -zë ‘gü, kö -yö
-së kö ‘ü- ‘kun -së. -Yö -kë
-klɔng ‘ka, ˮyi ‘tuɛɛ- ‘ka
‘bhlaadhɛ -nu ‘gü, -yö -kë

ˮkwi ꞊plöö, baa- -a -bha

-së ‘ka, -a ‘kun -së. ꞊ya kë
ˮdhϋ ‘yö ‘bha- mü ‘yö

Kwaa- ˮKɔdivua -sɛ
‘gü, minisü ‘ö ˮyi -wɔn -wɔn
waa- ˮbü -wɔn ‘ö -gban -a
-bha, -ya -pö ꞊dhɛ ˮyi ‘ö kwa
-gɔ ˮsɛɛdhö -yö ‘gbɛ
-dedewo. ˮYi ꞊gblü -nu ‘ö-dhɛ ‘dhö- -bha kö ‘kwa- -nu
-yë kë, ‘kwa baa- -nu -bha
‘kwa pö ‘kwa- -nu dhong,
-wo -da midhiyaa ‘gü. ‘Wɔn
‘dhɛ ‘ö ꞊ya ‘to yö -mü ꞊dhɛ
kö ‘kwa -a -nu -yë kë -së
-dede ‘ka.

ˮyua ‘yaa -da ü ‘gü.

Mɛ ꞊slɔɔ -pë -nu -wɔn
-A yi ‘në ‘bha ꞊ya
꞊gwëë kwaa- ˮKɔdivua -sɛ
ya ‘gü, ‘wɔn ‘ö -gban -piöga
-ma
-sü -bha ‘ö ˮKwi
‘dhö- -dhɛ telefɔnö bha, -a
kë -sü ꞊ya kë ‘në ‘bhawo së.
Ü -mɔɔ -a -bha ʼö ‘ü ü
bha ꞊dhiɔɔ -kë ü bha mɛ dhɛ ˮvaandhö ꞊taayöma.

-piöga -ma -sü -wɔn

‘Kɔ ˮgblϋgblϋ -nu ‘ö ‘wɔn
‘dhɛ bha ‘ö -gban -a -nu
-bha
-wo -yaaga. -A
-blɛɛsü -sü -mü telekɔmö
ʼka. Yö ꞊në telefɔnö ʼdhɛ ʼö
ʼwo - -ya ʼkɔɔdhö bha, -a
-wɔn -yö -gban -a -bha. -A
꞊plɛ ‘ö ‘wo to wo -mü
telesɛdhö waa- Orangziö
‘ka. Wo -zë -a ‘dhɛ ‘ö ‘wo-

꞊nëng wo ˮtʋ -bha ‘wo
dhiang zë- ‘gü ‘wo -ziö ʼka
bha, ꞊në -a -wɔn ‘dhö -gban
-a -nu -bha.
‘Pë -nu ‘ö ‘wo bha yö
꞊në ˮtϋng ‘ö ya- ‘gü, wlüüˮ
-në -nu ‘wo ‘wëë- ꞊slɔɔ sië‘gü. ꞊Ya kë ˮdhϋ kö kwa
-mɔɔ -a -bha ‘ö ‘kwa kwaa
‘në -nu faan dɔ -a -nu kë -sü

-bha; ‘yö -kë ꞊dhɛ kwa -ta
‘kun -dhɛ ‘bha -nu ‘dhö. -A gɛn -mü ꞊dhɛ -wo -mɔɔ -a bha ‘ö ‘wo wo -dega -bha
‘bluu- ‘kplü sɔng ꞊slɔɔ- ‘gü
‘ö ‘waa -fɛɛ -ya wo ‘kpɔ -mɛ
‘ö ‘wo -kë kwa ‘ka, kwa
-bha ‘gbɛ.

‘Wɔn ‘ö -gban -dhɛng -nu -bha wo dhɔɔbhaadhɛ -ga -sü -bha
-Dhɛng -nu ‘ö ‘wo go ˮsɛ ˮwɛɛ -nu
‘gü ‘ö nu -naa wo dhɔɔbhaadhɛ -nu
-ga kwa -gɔ ˮsɛ ‘gü ‘ö ˮKwi ‘dhö -a -nu
-dhɛ turistë bha, ꞊wa nu -kwaa -dhɛ
ˮbhɩbhɩ -nu -ga -dhɛ ‘gü, -yö -kë ‘wëë-da -sü ‘ka -kwaa ˮsɛ ‘gü. -A -gɛn -mü
꞊dhɛ -wo ‘pë -nu ‘ö ‘wo- -nu -pëkë
wo -kɔ ˮdhiϋ, ‘ö ‘wo- -nu -kë -gaga nu, gbɛˮ ˮsɛ -nu, waa- pë ˮwɛɛ ‘bha nu ‘ka, -wa -nu -dhɔ ‘gbɛ -dedewo ‘ö
‘wo dho ‘ka wo -gɔ ˮsɛ -nu ‘gü. -Kwaa

ˮsɛ ya- ‘gü, ˮkwi -pö zii ‘ö -kë Basamö
‘ka Biya -dhɛ ˮsɔɔ -kɔɔyi ˮdhiϋ bha,
ˮMaadhɔɔ ziando ‘ö ˮkwi ‘dhö- -dhɛ
꞊sangmödi bha, -dhɛng -nu bha -wo
-nu -a ‘ka -dedewo pë -sësë -nu -ga.
Kwaa- ˮsɛ ‘gü -mɛ ‘bha -nu -dede -wo
-nu ‘pö -dhɛ -nu -ga -dhɛ -nu ‘gü. ‘Wɔn
bha -a yaa -dhɛ ‘ö- -bha -yö -mü ꞊dhɛ a ‘gbɛ -dhɛ ꞊ya kë ˮdhϋ ‘yö gɔɔgbɩɩmɛ nu, ‘wɔn yaa kë -mɛ -nu -wa -dhɛng nu bha -a -nu sëëbho,
-waa -nu

꞊kwaan. ꞊Ya kë ˮdhϋ ‘wɔn -kë ‘flëë‘gü -sü ‘yaa kë -dhɛng bha- -nu -gɔ. A -kë ˮdhϋ -sü bha ‘yaa kë kwaa- ˮsɛ
ya -a ‘tɔ -së ‘ka. ‘Yaa yö -zë ‘ka, ‘mɛ -nu
bha -a -naa -dhɛ -nu -ga -sü, pë ‘dhɔ sü, -yö ‘wëë- -nu kwaa- ˮsɛ -dhɛ. Kö- dhɛ -ya -bha kö kwaa- -dhɛ -nu ‘ö dhɛng -nu ‘wo ꞊mɔɔ-bha ‘ö
‘wo- -nu -ga bha, ‘kwa- -nu
-wɔn
‘kun -së -dedewo.

ʼWɔn ʼö -gban -potaasü -wɔn -bha.
‘Ko -zë ‘taa- "kpɛa ‘ka -sü
‘Taa- "kpɛa mü -sü ʼö mɛbhɩɩ‘bha -nu -gɔ ꞊dɛɛ -ya ziö -naa -dede ‘gü.
"Kɛɛ -"sɛgɔ -nu ‘ö ‘wo "kpʋngtaa
‘yënng- -wo -zian ‘ka "sia- ꞊yën mɛ -kɔ së ‘gü "pɛɛn ‘ka, -a -nu -bha fiëë ‘në
‘bha ꞊ya kë. -A -gɛn -mü ꞊dhɛ ‘mɛ -nu
‘ö ‘wo -kë -a ‘taa- bha, -a -bhlaa ‘kpɔ
-mɛ -nu ‘ka ꞊dhɛ -kɔ ‘ö ‘kwa "kaflɩɩ
-

dhɛ -nu, ꞊kakao -dhɛ -nu kpɔ- ‘ka ‘dhö
bha, -wo kë dhiang -zë -a -nu -dhɛ
-dedewo ‘ö ‘wo wo ꞊kwaa -a -kë "dhϋ
-sü -zü. ꞊Dhɛ ‘ö -kë "dhϋ ‘yö ‘wo- -nu
gba ‘wëë- ‘ka ‘dɔɔndhö kö -wo tapë
"wɛɛ -ke kë. Dɔ ‘ö ‘kwa wo ꞊dɛɛ "pɛɛn
ʼdhɛ bha, ‘taa- "kpɛa fiëë ꞊ya kë -a -nu
"piϋ mü. ‘Mɛ -nu ‘ö ‘wo -kë ꞊dhɛ ʼko -

zë ‘taa- "kpɛa ‘ka -sü -yö -gban -a -nu
-bha "kpʋngtaa bha, -wo kë dhiang do
bha- -zë "sɛ "wɛɛ ‘dhɛ -nu ‘ö ‘wo to ‘pö
-a -nu ‘gü ꞊dhɛ ‘mɛ -nu ‘ö -a -nu -bha
fiëë ꞊ya kë bha- ‘dhö, "kɛɛ ‘yii kë kë
-dan "kwëë -wɔn ‘ka. ‘Sëëdhɛ -nu ‘ö
‘wo- -kë -kwɛ -bha "ni ‘ö yë bha ‘ö ‘dho
sië "dhiϋ "iin ‘ö ‘yaa ‘dho sië "dhiϋ kö
3

"Nimlʋʋ 003 ꞊Zaɔʼ bho ꞊glööbɔ
‘wo- -naa dɔ bha, ‘yö ‘wo ‘yaannu ‘wo
-a -nu -ga. ‘Yö ‘wo ‘wɔn ꞊slɔɔ- ‘gü ꞊dhɛ
"sɛgɔ "wɛɛ -nu ‘ö ‘wo to "kpʋngtaa bha
‘wii kë ‘wɔn bha- ‘gü ma ꞊kö. ꞊Dhɛ ‘ö
-kë "dhϋ ‘yö ꞊zang -nu ‘ö ‘wo ‘ko -zë
‘taa- "kpɛa ‘ka "dhϋ bha ‘wo wo ‘ko
-dee ‘bha yö kö ‘wo ‘ko zë -kɔ "wɛɛ ‘sü
‘taa- ‘ka. -A -wɔn ‘gü Zangvie ‘ö -kë "su
-blɛɛsü ‘ka -kwɛ ‘gü, ‘ö -ziö ya, -a
dhɛkpaɔyi -kaɔng -yaaga (30 ) -naa bha,
"kwi -gɔmɛ ‘kpii- ‘bha ‘ö ‘wo- -dhɛ
Antonio Maria Rosta ‘ö -kë "sɛgɔ -nu ‘ö
‘wo "kpʋngtaa, -a ‘dhɛ -nu ‘ö- -nu -kɔ
‘dhö ‘wɔn doseng -bha, ‘ö ‘wo wo ‘ko

-Kwɛ 2005	

-wo ‘gü ma, ‘wo- -nu -dhɛ "kwi -wo ‘gü
( ONUDC ), -a -nu -bha didhɛtëë ‘ka, ‘yö
‘tɔng- -ya "kpʋngtaadhɛ -to "dhϋ -sü
꞊gban ‘gü ‘taa- "kpɛa -wɔn "gblʋʋ "piϋ
. ‘Yö- pö ꞊dhɛ mɛ "pɛpɛ ‘ö ‘wo -kë -a
-ke kë -mɛ -nu ‘ka, -a "dhɔɔ dɔ -mɛ -nu,
"iin -a mü -mɛ -nu ‘ka, ‘mɛ "ʋʋ ‘mɛ ‘ö
꞊zang -nu ‘wo dho- ‘kun- ‘taa- -wɔn
"gblʋʋ "piϋ, -wa -mɛ -da -kaso ‘gü.
Ü -kë -dhɛ "ʋʋ -dhɛ ‘kö- ‘gü
"kpʋngtaa, ‘ü ‘taa- "kpɛa sɛɛnnë -ziaan
mü ‘ö ‘wo ü kun, -wo ü -da -kaso ‘gü.
꞊Ya kë "dhϋ kö ‘mɛ -nu ‘kö ‘wo- -bhlaa
kpɔ kö -yö -dho kë -a -nu -bha "gbɩɩ -

dedewo. -Kwaa dɔ ꞊dhɛ ‘taa- bha -yö
mɛ -see ‘ö mɛ -kë -tamamɛ ‘ka. ꞊Ya kë
"dhϋ kö -kwa kwa ‘gü dɔ "gbɩɩ- kö kwa
꞊gloo -kɔ -yö kë -së -dhɛ "ʋʋ -dhɛ ‘ö
‘kwa- -bha -a ‘gü. -Kwaa kë -së kö kwa
-gɔ -to ‘gü -wɔn ‘ya ‘dho kë- kwa
dhɔɔbhaa -wɔn ‘ka. Didhɛtëë bha -ya
-pö ꞊dhɛ ‘mɛ ‘ö- ‘taa- -bhlaa ‘dhö- -nu
-gɔ, -wa -naa ‘bhlaa- ꞊gban see-. ‘Mɛ
‘ö- -dhɛ "gblϋgblϋ ‘dhö- -nu -gɔ, -wo dho -a -nu gba ‘wëë- ‘ka kö -wo wooyë "wɛɛ kë- ‘gü.

ʼWɔn ʼö -gban troo -nu -bha mɛ wɔnkɔ -nu ʼgü
Mɛtii ˮsɛ ü -dho
ˮgla- ˮtϋng -mɛɛ ‘gü bha,
‘sëëdhɛ do ‘bha ‘tɔ -mü.
‘Mɛ ‘ö- -bɛn zë -wa -dhɛ
Zozɛfu ˮKi Zɛɛbo. ꞊Klangˮgblϋgblϋ -nu ‘ö ‘wo
Nivɛɛsite, -a -nu -gɔmɛ do
-mü. ‘Wɔn ‘ö -gban -kwɛ
-zlan -nu -bha ˮkpʋngtaa
‘yö ꞊klang- -nu bha -a -nu
꞊draan- ‘ka. ‘Sëëdhɛ bha -a
-bɛn -yö zë -sü ‘ka ˮKwi -wo
‘gü. Zozɛfu -bha dhɛaˮ ‘kpɔ
bha, dhɛaˮ ‘kpɔ -bhaasü,

Mɛtii ˮsɛ, ü -dho ˮgbla- ˮtϋng -mɛɛ ‘gü ?

ˮkɛɛ ꞊bhlëësü -mü. -Ya -zɔn
kwa -dhɛ ‘sëëdhɛ bha- ‘gü
꞊dhɛ Mɛtii ˮsɛ -to ˮdhϋ -sü bha ˮdhiëng ‘ö dho ˮdhiϋ
bha, ‘pë ‘ö mɛ zuëˮ ˮdhiϋ
꞊tɛɛ yö -mü. -A -gɛn -mü
꞊dhɛ ‘kwa -dhɛ -ga ꞊dɛɛ
-dhɛ ꞊gban ˮpɛpɛ ‘gü Mɛtii
ˮsɛ -to ˮdhϋ -sü ‘gü, ˮdhi
-naa ‘ö ‘në ‘kpɔ -mɛ waa- ö
gbö ꞊zinng ‘gü, -a ‘dhɛ ‘ö
-Zlan ‘gü -mɛ -nu waaˮMɔɔ- sëëbho -mɛ -nu
꞊zinng ‘gü, ‘ko, -gblü ‘ö ˮsɛ

do ‘gü -në -nu ꞊zinng ‘gü, -a
‘dhɛ ‘ö ˮsɛgɔ ꞊plɛ ꞊zinng
‘gü, pë ˮpɛpɛ -nu ‘ö ‘wo
bha, ꞊në ‘ö ꞊wa ‘sɔ. ˮKɛɛ kë
ʼö- wo ˮdhϋ bha, -a ‘bha nu ꞊wa kë, ‘mɛ -nu ‘ö ‘wo
go ˮsɛ -ziaan ˮwɛɛ -nu ‘ö
‘waa Mɛtii ˮsɛ ‘ka, -a -nu
‘gü, ꞊në ‘ö ‘wo nu ˮdhinaa nu bha- -nu ‘ka. -A ‘bha -nu
-gɛn
-yö -gban tapë -nu
‘ö ‘wo
-kë ˮkaflɩɩ -nu,
꞊kakao -nu, yeeˮ -nu,
ˮklëën -nu, ˮgwɛɛ -nu, -a

sɔng -kë ‘ya- -sü -nu -ta. -A
ˮwɛɛ ‘bha -nu -mü, ‘wɔn -kë
-de ‘flëë- ‘gü -sü ‘ö ‘yaa kë
‘ö- wo mɛbhɩɩ- -nu
-gɔ
‘wɔn -nu ‘gü, -a ‘ka.
Zozɛfu -yö Mɛtii nu kwa -zo -bö ꞊dhɛ ‘kwa
dhi kwa ‘ko -dhɛ. -A -gɛn mü ꞊dhɛ ‘kɔdhi ꞊ya ˮpɛ ‘yö
goo ‘dhö ö -wɛɛ ꞊slɔɔ. ‘Kwa
dhi kwa ʼko -dhɛ -dedewo
‘wɔn ‘yaa ‘yii dho ö -wɛɛ yökwa ꞊zinng ‘gü.

"Yɩɩ -wɔn
ˮKwi gɔn do -waa Mɛtii do

-nu ꞊në ‘ö ‘wo wü ga -bhö ꞊dhɛ -kɔ

-du -nu, wü -nu, ꞊në ‘ö ‘wo ˮdhɛ

-dhɛkpaɔyi do ‘ka ꞊tabɛdhi ( -waa pö

‘yii dhiang ‘bha zë. ꞊Dhɛ ‘ö woo wo

ˮpɛpɛ ‘ka. ‘Mɛ -nu ‘ö ‘wo gun ʼmü bha

꞊në ‘ö ‘wo -kpan wo ‘kwëë -Buakɛɛ

ˮdhϋ kö -wa -pö ‘taablë ˮkwi -wo ‘gü )
do -bha pë -bhödhɛ ‘gü. ‘Ö gun ˮdhϋ
bha kö mɛ ‘gbɛ -dede -wo mü. -Aga

‘yö ‘wo gun pë -bhö sië. -Tɔ -yö -gun
ˮtʋʋ ‘gü. -Tɔ bha ‘yö Mɛtii bha ‘ö -ya

-a ga ‘wü -sü -bha ö ˮsɔn ‘ka ˮwɛ
wlënˮ wlënˮ dhö ‘ö- -bhö. ‘Yö ‘wɔn
bha ‘yö ma ˮKwi gɔn bha- ‘ka, ‘yö- pö:

« Yi -zë ‘ö yi -gɔ ˮsɛ ‘gü, ‘gbɛn-

‘ö ‘ü- kë sië bha- ‘dhö.» Mɛtii bha

bo pë -bhö -sü ‘ka, ‘yö pë -kpa -mɛ ‘ö
nu -a -nu -dhɛ ˮdhɛ ‘ka kö -wa ziö pë
꞊bhee -ta. ˮDhɛ bha -wa -dhɛ ˮkwi
wo ‘gü saladö. Mɛtii bha ‘yaa gun-

-

bhö sië, ‘yö ˮKwi gɔn bha ‘ö pö- -dhɛ:

> -A
-zo -ya ‘ka ‘yaa gun yöö- pö ˮdhϋ; kö
Mɛtii bha -yaa pö- -dhɛ: « Yi -zë ‘ö
yi -gɔ ˮsɛ ‘gü, -bho -nu, ˮbhlaa -nu ,

"Gwϋng
Kwa dë -nu -wa -pö ꞊dhɛ : >
4

-bhö.»-Ya -pö ˮdhϋ ö faan ꞊gban
‘yö- -nu ꞊gban ‘dhö -ya ˮyɩɩ ‘to -sü
-bha. ˮKwi gɔn bha ‘yii kë ꞊mɔɔ- -bha
kö -yö dhiang ‘bha zë ‘pö.

ˮSɛ -yö do ˮkɛɛ -a -ta -wɔn ‘yaa do

kweˮ -mɛ -nu.
꞊Kesɩ

Dhifɔngsü

"Nimlʋʋ 003 ꞊Zaɔʼ bho ꞊glööbɔ
"Kwi -wo ꞊ya kë ü dhɔɔbhaa -pë ‘ka "tϋng ꞊gban

‘gü, ‘bha -a pö ü bha ‘në -dhɛ, -yö kë ‘pö ü "yaan ‘ka ꞊dhɛ

ü bha ‘në ꞊ya kë ‘kpii- kö "Kwi -wo ꞊në yöö kë -a
dhɔɔbhaa -pë ‘ka. Yö ꞊në- -wɔn ‘gü, ‘yö- -dhɛ ‘dhö- -bha

-Kwɛ 2005	

kö ü -de -wo -dhɔ -yö ü kë kö- -dhɔ -yö gun ü bha ‘në kë -naa.
-A -zɔn -a -dhɛ ꞊dhɛ mɛ -de -wo bha -yö ꞊dhɛ mɛ -de
‘kpɔ -mɛ ‘dhö. -A yaa ‘yaa ‘dhö. ꞊Ya kë "dhϋ kö ü -de -wo ‘ya
‘dho kë ü ‘gü ‘ya-.

Pë -Wlangda -sü
"Su ‘ö -kë kwa -wo ‘gü ‘kplö (‘Dannëng -wo ‘gü )
‘ka ‘ö "Kwi ‘dhö- -dhɛ Juin bha, -a -dhɛkpaɔyi -kaɔng do ‘ö
ga do (11) -naa bha, -kɔlookota ‘ö -kë ONG Projet Dan
‘ka, ‘ö yö nü ‘ö kwaa- ‘sëëdhɛ -nu ‘wo -kë -Zlan -wo
‘sëëdhɛ, -kwɛ -zlan ‘sëëdhɛ, mɛ ꞊klang- -kë -bha ‘sëëdhɛ
-nu ‘ö -da ‘ka -a ‘gbɛ "wɛɛ ‘bha -nu -bha, -a -nu -bɛn zë

kwa -de -wo ‘gü bha, -yö ‘mɛ "pɛpɛ ‘ö ‘kwa -kë ꞊Danwo pö -wo
pö -mɛ -nu kwa ‘ka -dhɛ "ʋʋ -dhɛ ‘ö- ‘gü ‘kɔdivua -dhɛ -zë -a ‘gü,
kwa -dhɛ -sü ‘ka ‘Biya, -dhɛ ‘ö -kë ‘sëëdhɛ suu ꞊gban -wo pö
-dhɛ ‘ka, ‘ö ‘wo- -dhɛ bibliotɛkö nasiɔngnadhö bha, -a ‘gü,
"dhɛdhɛ "suɩsiö -naa ‘ka dhia" "piϋ. -Kwa kwa ‘gü dɔ "gbɩɩ- kö
‘kwa ‘dho kwa -de -wo ꞊kɔɔn -dhɛ ‘gü.

Pë "bin ꞊plɛ ya -a -nu -ga -së -dede ʼka. -Wo -bhɔ wo ʼkwëë-, "kɛɛ -a do -zë ʼka -dhɛ "saaga -ya -bha. -A -nu
꞊mɔɔ-.

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 22.43.12.72.
	

‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go ‘Suisü , -a -nu ‘ka.

5

"Nimlʋʋ : 004

Duö

-kwɛ 2005 	"su –bha ‘sëëdhɛ -mü	

"Gwɛɛtaawo	
Dhiang -wo tiaandhe

WƆN -TAƆNG -MA ʼGÜ ʼSËËDHƐ

ʼSëëdhɛ ya -yë -kë -mëwɔn ʼgü ?

-Më ʼö -kë ʼyö bhii ü -de -wo pö ? Sëëdhɛ ʼö ya -yö -kë ü -de -wo ʼgü -mëwɔn
ʼgü, ʼyö ʼyii kë ˮKwi -wo, ˮDhima -wo, ʼGlɛɛ- -wo -nu ʼgü ?
-Ya ʼö- wo kwa -wo ʼgü bha, -yö -kë ˮdhϋ kö -ya -zɔn kwa -dhɛ -blɛɛsü ʼgü ꞊dhɛ
kwa -dega -wo ʼö -kë ꞊Danwo ʼka bha -yö ꞊bhlëë -sü ʼpö. -Wo -nu ʼö -Zlan -ya
-nu -da bha, -a ˮwɛɛ ʼbha ʼyaa ꞊bhlëë -sü kö -yö ziö- ʼka- ʼbha -ta. ʼPë ʼö -a -dhɛ
ʼdhö- -bha kö ʼkwa- kë, yö -mü ꞊dhɛ kö ʼmɛ ʼö ˮdhϋ -yö ꞊bhlëë -ya ö -de -wo
-bha kö -yö kë -tiaandhe -wo ˮwɛɛ pö -mɛ -nu "yan ʼgü "kpʋngtaa. Yö ꞊nëwɔn ʼgü, ꞊ya kë ꞊dhɛ ʼbhaa dɔ ü -de -wo -wo pö -dhɛ ʼka, kö -a -dhɛ -ya -bha kö
ʼö sü ꞊dɛɛ -bha, ʼü -ya -a draan- -sü -bha.
-A ꞊plɛ -naa -mü ꞊dhɛ -yö -ya kwa -de -wo ʼgü ˮdhϋ kö ʼwɔn -nu ʼö ʼwo -kë
kwaa- ꞊Danwo pö ˮpɛɛn -ta, ʼwɔn -nu ʼö ʼwo -kë kwaa- ʼKɔdivua -sɛ ʼgü, ʼwɔn nu ʼö ʼwo -kö ˮkpʋngtaa kö ʼkwa ʼdho kë- -a -nu ꞊gban -wɔn ʼgü tii, ˮkɛɛ kö ʼkwa
-a ʼbha -nu ma.
꞊Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ʼü kë
꞊dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ʼyö -kpan mɛ do -bha ziaan
-ta kö ʼwɔn yaa kë -mɛ -nu -waa -gi, ʼyö dho- ʼka ʼyö ʼwo- ˮdhɛ -kë, ʼyö -kë

ˮklϋϋklϋ. ꞊Ya kë ꞊dhɛ Samadhi mi ʼkö
bha ʼyii kë nu ʼnu ʼmɛ bha- -dhɛ,
-mëwɔn ʼö gun yöö- ˮdhiϋ ꞊slɔɔ ? ʼMɛ ʼö
ʼwo- -gi bha -yö -mɔɔ -bha ʼnu ʼö ga.
ʼKwa- pö ˮdhϋ kö kwa- -pö ꞊dhɛ kö ʼbhii
kë dɔ ü -de -wo -gɔ ˮgbɩɩ- kö- ꞊bhlëë -yö
kë- -bha, ˮtϋng ʼbha -yö -dho -wo ʼö -kë
꞊dhɛng -pë ʼka, ʼö go ˮsɛ -bha. ꞊Ya ʼgo
mü, bhi ʼö ʼü dɔ ü -de -wo -ya -dhɛ ʼka
bha, ü këyɔɔ -ta ʼkun. Nu -a -dhɛ. Kë
꞊dhɛ Samadhi mi bha- ‘dhö.
꞊Ya kë ꞊dhɛ ʼwɔn ʼbha ʼdhö ü -gɔ kö ʼüpö yi -dhɛ ʼö -gban kwaa- ꞊Danwo "sɛ
ʼgü -wɔn -bha, yii- ʼdrɛɛsü ꞊nɛ: 08 bp 857
Abidjan 08. Bureau Dan.

Kwaa- ꞊danwo pö "sɛ ʼgü -wɔn
‘Dannëng ˮsɛ ‘gü -wɔn
-Gblü ‘ö bo -da sü ʼka kwaa- ˮsɛ ya- ‘gü,
-kɔlookota -nu ‘ö ‘wo - ya
-sü ‘ka ‘Dannëng ˮsɛ ‘gü,
-wo ‘gbɛ. -A do ‘bha ‘ö- -nu
‘gü, -a -bha yë -mü ‘ko -zë
din- ‘ka -sü ‘ka. -Ya kë ˮdhϋ
‘yö ꞊ya -mlü ga -nu, ‘ke- -kë
‘ka -kwɛɛ -nu ‘ö ‘wo -kë ˮkëë
-nu, ˮbang -nu, klaaˮ -nu,
꞊dua -nu ka, -a -nu ‘gü -gblü
mɛ -nu -ta ‘ke- kë ˮtϋng -nu

‘gü, kë ˮdhϋ kö ‘mɛ -nu ‘ö
‘wo ˮpɛɛn ‘dhɛ bha- ‘ka bha,
‘wa ‘dho -gblü yaa ‘gü yaa
-dhɛ yö-.
꞊Ya ‘go yö -zë -a
‘gü, -kolookota do ‘bha -yö
-dhö, ‘ö -kë mɛ ˮpɛpɛ ‘ö
‘kwa -kë ‘Dan- -nu ‘ka, kwa
꞊zinng ‘gü. -A -bha yë -mü
kwa -dega -wo ‘ö bha, -a
-wo pö -sü waa- -ya -sü -nu
-zɔn -sü ‘ka, mɛ -nu -dhɛ.

꞊Ya kë ˮdhϋ kö kwa- -pö
꞊dhɛ -kɔ ‘ö dho kë- -bha kö
kwa -wo ‘ö bha ꞊bhlëë -yö
kë- -bha ˮkpʋngtaa, ‘yöbha yë ‘ka. -A -kë ˮdhϋ
sü
bha
‘gü,
-kɔlookota ‘ö bha -yö kë
‘sëëdhɛ ‘ö -kë -Zlan ‘gü
‘sëëdhɛ ‘ka, ‘ö ‘wo- -dhɛ
ˮkwi -wo ‘gü ‘Biblö bha, -yö
kë -a ‘gbɛ ‘gü -gblü
Gbiaangwinng ˮsɛ, ˮMaa ˮsɛ

waa- ‘Dannëng ˮsɛ ‘gü,
-mɛ -nu ‘ö ‘wo dɔ wo -de
-wo pö -dhɛ ‘ka, -a -nu -ta
-kwɛ ‘ö -ziö ya- ‘ka ˮwɛɛwɛ. Kɔlookota ‘ö ˮdhϋ bha, -wa dhɛ ˮkwi -wo ‘gü ONG Projet
Dan. -A ꞊bidhong ‘kpii- -yö ya -sü ‘ka ‘Biya, ˮkwanngdhɛ
‘ö ‘wo- -dhɛ Dhiviera ‘Gɔlfë a ‘gü.

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
ɛn
-gɛn
pied
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

ʼgü
"güü
꞊blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion
kpuuʼ

arbre
maison
père
termite
amour
singe
soleil
iroko
souche

"Nimlʋʋ 004

Duö

-Kwɛ 2005	

Kwaa- "Kɔdivuaa -sɛ ʼgü -wɔn
Dhayi -yö -së, ˮkɛɛ -a –ziö
-naa yaa ‘gü -sü yaa ‘yaa -së.
Ban ‘ö dha ‘dhö- wo sië
ˮtϋng ya- ‘gü ‘Biya, -a ˮdhiϋ ya ziö. ˮKwi -bha ˮsu ‘ö -ziö
ya, ˮkwanngdhɛ ‘ö ‘woWiliamö ‘Vilö -dhɛ -kë Biya

-Kɔlookota ‘kpii- do ‘bha ‘ö
ˮkpʋngtaadhɛ -to ˮdhϋ -sü
-gɔ -wɔn ‘gbɛ ‘ö -gban
mɛbhɩɩdhe -wɔn ‘kun -sü bha -a ˮyan bhɔ, -yö -dhö;
-wa -dhɛ ˮkwi -wo ‘gü (
Amnesty International ). -A bha yë -mü mɛbhɩɩdhe
-takɔɔsü ‘ka. ‘Mɛ -nu ‘ö ‘wɔn
‘ö ‘yaa -së, ‘wo- wɔ sië- -nu
-ta -a -nu suu ‘go -dhɛ, -a
-nu -Zlan -dhɔkë -kɔ, -a -nu zo -gɔn ‘gü -wɔn -nu ‘kosɔn,
‘yö nu -a -mɛ -nu
-dhɛ,
‘yö- -mɛ -nu -ta
-

Dha -bha mɛ zë ‘ö- wo sië ʼBiya

bha, dha ban -kɔ ‘bha ‘ö-kë, ‘kɔ do ‘bha bha -yö kë
-loo ‘kɔ do ‘gü -mɛ -nu
-yiisiö -ta ‘ö- -nu zë.
꞊Ya go mü, ꞊klangˮkwanngdhɛ do ‘bha -yö
ˮkwi -pö ‘ö ‘wo Basamö -kë

bha

‘Biya -dhɛ ˮsɔɔ bha, dhayi
-yö kë ꞊klang- ˮkwanngdhɛ
‘bha ‘ö ‘wo- -dhɛ Able
Frederikö
-a
-bho
-dhɛkpaɔyi
‘gbɛ
ˮpiϋ
mɔngdhö, ‘ö ‘yi kë -mɛ ‘ö
‘wo mɔɔ- -bha ‘wo woo- ˮyi

-kë -a ꞊bhaa. -A -wɔn ‘gü ˮsu
‘gbɛ -yö kë -ziö kö ‘në -nu
‘waa ‘dho sië ꞊klang- ˮdhiϋ
-dhɛ bha- ‘gü.

Wɔn ‘ö -gban dhe -bɔn kë -sü -

dhiang zë.
-Kɔlookota
bha -yö -ya -kwɛ ˮgblü do
waa- -kwɛ këng ˮsuesiö waa-kwɛ -kaɔng ˮsaɔdo ö ga do (
1961 ) -naa ꞊në- ‘ka. Kɔlookota bha ‘ö ‘tɔng- do
‘ö- -ya, -a -kwɛ ˮsaɔplɛ -naa
꞊nɛ. ‘Tɔng- bha -a ˮnimlɔɔ mü -kaɔng ˮsuɩsiö ö ga
ˮsaaga, këng ˮsaɔplɛ ö -kɔ
ˮsaɔdhu waa- -a ga ˮsaɔplɛ
(n° 98,757) ‘ka. ‘Yö ‘wo- pö
‘yaa -së kö ˮgbɩɩdhɛ -yö -wɔ
dhebë -ta kö -wa -bɔn zë. -A
-wɔn ‘gü -wa -pö ‘mɛ ˮʋʋ

‘mɛ ‘ö ‘wo- yö kö -yö ˮflɔti wɔ sië ‘në dhebë ‘bha -ta, kö
-ya -mɛ kë ˮbɔn ‘ka, -wa -mɛ
-ta -zɔn ‘zuzu ꞊plöö, kö -wa mɛ -da -kaso ‘gü. -Yö -së
kö gɔɔn-zë -wa kë
‘gbaannë ‘ka. ˮKɛɛ dhebë -zë
mɛ ‘bha ‘vee- kö -ya kë
‘gbaannë ‘ka. ‘Mɛ ‘ö ‘yaa ü
ˮpiϋ ꞊dhɛ -wo ü -da -kaso
‘gü, ‘kii ‘go mü, ‘kii pë bho
ˮkwi -dhɛ, kö- -dhɛ -ya
bha kö ‘ü ü -de ‘to ꞊blëë ‘gü.
‘Kö ‘zü ‘ö -kë ü -dega ‘dhu
‘ka, ‘bha ‘dho- -bɔn zë-.

-A ‘bha -mü ꞊dhɛ
-Flangsü –mɛ -nu -wo ‘tɔngdo
-ya -sü ‘ka ˮtϋng ya‘gü, ‘ö ‘wo pö mɛ ‘bha ‘ya
‘dho ö ‘dhu dɔ gwaan- kö -a
-kwɛ ‘yii ꞊mɔɔ ꞊kö -kaɔng do
ö ga ˮsaaga -bha (18 ).
Wa -kë ˮdhϋ kö ‘në -dɔ
gwaan- -sü ‘ö ˮflɔti ‘ka bha,
-a fiëë -yö kë. Kö ‘mɛ ‘ö ‘në
dhebë -nu ‘wo ka -gɔ kö ‘ka‘gü ma -së ‘ka bha, ‘aa -yö
kë ?

Kpʋngtaadhɛ -wɔn
-Gblü gɔɔn -sü ꞊ya ‘sɔ ꞊dɛɛ ˮkpʋngtaa
‘Kwa -dhɛ -ga ‘kwaa- mɛ Tii ˮsɛ -nu
‘gü, -gblü ꞊ya gɔɔn ˮsɛ ‘gbɛ -dhɛ ‘gü.
ˮSɛ ‘ö ‘wo- -dhɛ ‘Tiadö, -kwɛ -kaɔng
-yaaga ö ga ˮsɔɔdhu ꞊në ‘ö ‘wo- -kë
-gblü gɔɔn -sü -bha. Mozanbikö -bha
-yö -kwɛ -kaɔng do ‘ö ga -yaaga,
Siedha leɔnö –bha -yö -kwɛ -kaɔng
do ö ga do, Libedhia ‘ö ‘kwa- -dhɛ ˮYi
꞊Zlöö, -a -bha -yö -gun -kwɛ do ö ga
-yiisiö. Anggola -bha -yö kë -ziö
kaɔng ꞊plɛ ( 20 ) -ta. Ruangda -bha
-yö kë -ziö
-kaɔng ö ga -ta. ˮSɛgɔ
ˮwɛɛ ‘bha -nu -wo mü ‘zü. -Më ʼö -kë
ʼö -kë ˮdhϋ ?
-Gblü gɔɔn -sü kë ʼö- wo ꞊dɛɛ ‘gbɛ
bha, -a -gɛn –yö ‘gbɛ, ˮkɛɛ -a do ‘ö
‘kwa dho kwa ˮdhi yö- -bha -dede ya‘gü, yö -mü ꞊dhɛ ˮsɛgɔ ˮdhiϋ -mɛ -nu
2

‘dhö, -yö -kɔlookota -nu -dhɛ ˮdhiϋ mɛ -nu ‘dhö, -a -nu ‘gbɛ -wo mü ‘ö
꞊wa bo -ya -sü -zë -a ‘ka ˮsɛ ˮdhiϋ,
ziaan ‘ö woo bɔ- ‘ka kö -wo ‘mɛ -nu ‘ö
‘wo dɔ -a -nu ‘ka klüüˮ dhö, -a -nu -ya
wo -kɔ ꞊wlöö -nu ‘ka, ‘yö ‘wo -a -zian
꞊mɔɔ.
-Duɛɛ
‘dhɛ
‘ö
-duɛɛ
-tiantiandhe ‘ka, ‘yö ‘wo nu woo- mɛ
-nu -dhɛ ꞊dhɛ ˮsɛ do ‘bha mü –a –bha
‘dhö. ˮSɛgɔ ˮdhiϋ -mɛ, plezidan bha,
꞊dhɛ ‘ö- dë ‘dhö ga, ‘yö -ya -a ˮgblʋʋ
‘gü, ‘yö yöö ꞊de ‘pö ‘ö -duɛɛ ‘kpii- ‘ö
-kë ˮdhasü ˮpɛpɛ -naa ministrë
duɛɛ ‘ka bha, ‘yö- nu ö -dega ‘zlaa- dhɛ. -A ‘bha -nu ꞊ya kë, ˮsɛgɔ ˮdhiϋ mɛ -nu ꞊wa ˮsɛ -to ˮdhϋ -sü -bha
‘wëë- ‘sü, ‘yö ꞊wa woo ˮpɛɛn -ta
-dhɛ baa-. ˮPɛɛn ‘dhɛ ‘ö ‘yaa- -nu -bha

ˮpɛɛn ‘ka bha, -a -nu -mawɔn ‘yaa kë
yö -zë -a -bha…
ˮSɛgɔ ˮdhiϋ -mɛ -nu, -yö -kɔlookota nu -dhɛ ˮdhiϋ -mɛ -nu…ʼö- -nu ‘tɔ së yöö pö, ˮiin ‘ö pö ‘yaa- -nu -bha
꞊dhɛ -Zlan -gɔ ˮdhiϋ ‘kpii- ‘ö ‘wo gun a -dhɛ sië ‘Zan- Papö 2, ‘ö- -wɔn -yö
꞊see kwɛɛ, ˮsu ‘ö ‘wo- -dhɛ ‘Dannëng
-wo ‘gü ꞊zaɔ bho ꞊glööbɔ, ‘ö ˮKwi
‘dhö- -dhɛ Avril, -a -dhɛkpaɔyi ꞊plɛ (2)
‘ka -tɔ -dho ‘kɔɔdhö ˮtϋng ‘ka, ˮsɛ ‘ö
‘wo- Wlɔmö -kë -a ‘gü bha, -a ꞊slɔɔ dhɛ -ya kë ya- ꞊dɛɛ. ‘Zan- Papö 2 bha
‘yaa gun ꞊dheglizë ‘ö ‘wo- Katodhikö kë ‘ö -a -gɔ ˮsɛ ‘gü, yöö do -gɔ ˮdhiϋ;
-yö -gun -a ˮpɛpɛ ‘ö ‘wo ˮkpʋngtaa ‘ö
‘wo -kë Katodhikö bha- ‘ka, -a -nu
꞊gban -gɔ ˮdhiϋ. -Kwɛ
-kaɔng

"Nimlʋʋ 004
꞊plɛ ö ga ˮsaɔdo ‘ö- -kë yë ‘gü ‘yö- wɔn gun see- -naa bha, mɛ ꞊gban
dhɔ -yö gun -a kë sië. ‘Yaa gun mɛ
‘bha -zë ‘gü kë sië. -A ‘mɛ
-nu ‘ö
‘waa -Zlan ‘gü-a -nu ‘dhö, -a ‘mɔɔ‘sëëbho -mɛ ‘dhö, -a ꞊geebë
-dhɔ
-kë -mɛ -nu ‘dhö -yö -gun -a -nu ꞊gban
-gɔ -yɔɔ ‘kwëë- -mɛ -nu ‘ka. ꞊Ya kë
-gɔ -yɔɔ ‘kwëë- -mɛ -nu ‘ka. ꞊Ya kë
ˮdhϋ kö -yö -gun mɛbhɩɩ -gɔ -yɔɔ
‘kwëë- -mɛ -dede ‘ka. ‘Yaa gun mɛ -zë
kë -go ˮkpʋngtaadhɛ -to ˮdhϋ -sü ‘gü.
-A -Zlan ‘gü -mɛ -nu suu ꞊gban -suu

Duö

-Kwɛ 2005	

ˮdhϋ kö -yö -gun mɛbhɩɩ -gɔ
-yɔɔ
‘kwëë- -mɛ -dede ‘ka. ‘Yaa gun mɛ -zë
‘gü kë sië. Kwa dë -nu -wa -pö ꞊dhɛ:
« ‘Wɔn -së kë -mɛ ‘yaa ꞊dhɛng -Zlan
-gɔ. » -A -gɛn -mü ꞊dhɛ ‘mɛ bha ꞊dhɛ
-a -wɔn ‘ö ꞊see, -a -wɛɛ bho -yi bha
‘ka, mɛ -yö kë -go ˮkpʋngtaadhɛ -to
ˮdhϋ -sü ‘gü. -A -Zlan ‘gü -mɛ -nu suu
꞊gban ‘dhö, ˮmɔɔ- ‘sëëbho -mɛ -nu
‘dhö … -a -nu ꞊gban -wo -gun
ˮdhɛɛdhɛ ‘bha ‘ö ‘Wlɔmö Katodhikö
-nu -bha -Zlan -kwangdhö mü ‘ö ‘wo- dhɛ mü ‘Sɛn- Piɛɛdhö -bha -kë ˮdhϋ -

꞊gban -suu ꞊gban ‘dhö, ˮmɔɔ- ‘sëëbho
-mɛ -nu
-gaɔ suu ꞊gban ‘dhϋ, -a
꞊geebë -dhɔ kë -mɛ -nu ‘dhö… -a -nu
꞊gban -wo
-gun ˮdhɛɛdhɛ ‘bha ‘ö
‘Wlɔmö Katodhikö -nu -bha -Zlan kwangdhö mü ‘ö ‘wo- -dhɛ mü ‘SɛnPiɛɛdhö
-bha ˮdhɛɛdhɛ bha- ‘gü.
‘Mɛ ‘ö ‘wo gun ‘mü -wo -ziö
sü bha- ‘gü, kö kwa -mɔɔ -a -bha ‘ö
‘kwa- pö ꞊dhɛ -yö -gun mɛ -gɔ ˮdhiϋ mɛ -tiaandhe ‘ka. -A zuëga -yö -gun së -dedewo. ˮSɛgɔ ˮdhiϋ -mɛ ꞊ya kë
ˮdhϋ, ˮsɛ -yö ‘waanu.

Mɛ ꞊slɔɔ -pë -nu -wɔn
-Kɔlookota do ‘bha -yö
kwaa- ˮKɔdivua -sɛ ya- ‘gü,
‘ö ‘wo- -dhɛ ˮkwi -wo ‘gü
(ANARIZ-CI). ‘Wɔn ‘ö -gban
-mlü ta -wɔn -bha ꞊në ‘ö ö
ˮtϋng -kë -a ‘gü. -Kɔ ‘ö dho
kë- -bha kö -mlü ‘ö mɛ -ya ta
-yö ꞊mɔɔ mɛ -bhö -pë waamɛ -gɔ -wɔn -nu -dan ˮkwëë
-sü -bha, ꞊në ‘ö ANARIZ-CI bha yë ‘ka. -A
-kë ˮdhϋ -

Mɛ -de ˮbadhʋbho -sü

sü bha- ‘gü, -kwɛ ‘dhɛ ‘ö
kwɛɛ ya, -kɔlookota ˮwɛɛ
‘dhɛ -nu ‘ö ‘wo kë -a pö woo
-mlü ta bha, ‘yö ANARIZ bha
‘ö -nu gba -mlü ‘ö woo- ta,
‘ö ‘wo- suu -dhɛ NERICA
bha, -a ˮkidhʋng ˮgblü ꞊plɛ
( 2000 ) ‘ka. ꞊Ya kë ˮdhϋ kö
‘tɔngdhö -kaɔng ꞊plɛ ( 20 )
꞊në ‘ö bha. ‘Wɔn bha -yö kë
-kë ˮdhϋ ‘pödhɛ ‘ö -kë

TOUMODI ‘ka, -a ‘gü. -A kë
‘ö ANARIZ -ya wo ˮdhϋ bha,
-ya -kë ˮdhϋ kö kwa
dega -bha -mlü ‘ö ‘kwa dhota bha, -yö ꞊mɔɔ kwa -ta
kwa -gɔ ˮsɛ ya- ‘gü, kö
mlü ‘dhɔ -sü ‘ö ˮsɛ ˮwɛɛ -nu
‘gü bha, -a -nu fiëë -yö kë.
-A -gɛn ꞊dhɛ -kwɛ ‘ö -ziö ya,
-mlü ‘ö ‘kwa kë- dhɔ ˮsɛ
ˮwɛɛ -nu ‘gü, -a sɔng -yö kë -

mɔɔ miliaa këng do ö -kɔ do
( 110.000.000.000 cfa )
bha. -A -kë ˮdhϋ -sü bha
‘yaa kwaa- ˮsɛ ‘tɔ dhi -sü ‘ka,
ˮkɛɛ kö -mlü ta -dhɛ
tiaandhe -nu -wo kwa -gɔ
ˮsɛ ‘gü. ꞊Ya kë ˮdhϋ kö -yö
-së kö ‘mɛ ˮdhϋ dodo ‘ka -yö
ö -de nu -mlü -ke kë -sü
dhɛ, kö kwa -de ꞊slɔɔpë -yö
꞊mɔɔ kwa -ta.

ʼWɔn ʼö -gban -potaasü -wɔn -bha.
‘Wɔn ‘ö -gban ꞊bɛdhɛga ˮvlaanvlaan -nu ‘dhɔ -sü -bha -kpinng ˮdhiϋ
꞊Bɛdhɛ -nu ‘ö ‘wo -kë Sinua ꞊bɛdhɛ
-nu ‘ka bha, -a -nu ˮdhɔɔ dɔ -sü zü ‘dhö
bho kwaa- ˮsɛ ‘ö ya- ‘gü, -a dhayi -kwɛ
-kaɔngdo ö ga ˮsaɔdhu -naa ꞊nɛ. -Kwɛ
‘dhö ziö sië ‘dodo kö- -da ‘gü ꞊në ‘ö -da
sië do ‘ö dho- ‘ka. -A -kë ˮdhϋ -sü bha‘gü, dɔ ‘ö ‘kwa- wo ꞊dɛɛ, ꞊bɛdhɛ -nu
bha -a ‘dhɛ -nu ‘ö- -nu ˮdhɔɔ dɔ ˮtϋng -

nu ꞊wa ziö, ‘ö ‘waa -tiaandhö ‘zü bha,
‘yö ‘mɛ -nu ‘ö ‘pë -nu bha -a
-nu
ˮdhɔɔ dɔ ‘sëëdhɛ ‘yaa- -nu -gɔ bha, ‘wo-nu ˮdhɔɔ dɔ sië -kpinng ˮdhiϋ -dhɛ nu, ‘kɔ ˮgϋngta -dhɛ -nu ‘gü. ꞊Dhɔtrɔɔ nu ‘ö ‘wo -kë ꞊bɛdhɛ ˮdhɔɔ -dɔ ‘gü -kɔ
-nu ‘ö ‘wo- -nu -dhɛ ˮkwi
-wo ‘gü
faamasi, -a -nu dëmɛ -nu ‘ka, ꞊wa

dhiang suu ꞊gban -suu ꞊gban zë ˮsɛ -gɔ
ˮdhiϋ -mɛ -nu -dhɛ kö ꞊bɛdhɛ
-nu
bha -wo ‘go ˮ sɛ -bha, ˮkɛɛ -a ˮwɛɛ ‘bha
‘yii yën. ˮKɛɛ kö ‘pë -nu bha ꞊në ‘ö ‘wo
-mɛ -nu zë sië ꞊dɛɛ ‘gbɛ. -A kë ˮdhϋ -sü
bha- ‘gü, -kwa kwa -de ‘kun ꞊bɛdhɛ -nu
bha -a -nu -gɔ, ‘yii kë ˮdhϋ, kwa
dho kwa -de zë- ˮwɛɛwɛ.

ʼWɔn ʼö -gban troo -nu -bha mɛ wɔnkɔ -nu ʼgü
-Dhɛkpaɔyi ꞊plɛ ya- ˮpiϋ
troo ‘ö -kë -dhöökpö -zuö
-sü ‘ka bha, -a ‘bha -yö kë
-kë kwa -gɔ ˮsɛ ‘ö ya ‘gü. -A
-gɛn -mü ꞊dhɛ -dhöökpö
-troo ‘kpii- -dede ‘ö ya kë ‘ö
-zuö ˮsɛgɔ ˮpɛpɛ ‘ö ‘wo
ˮkpʋngtaa, -a -nu ꞊zinng ‘gü,
‘yö- ‘bha yöö -zuö -kwɛ ‘ö nu
sië ya- ‘ka ( 2006 ). -A -kë
ˮdhϋ -sü bha- ‘gü, ˮsanni
ˮsɛgɔ -nu bha -wo ‘dho
ˮdhϋ, ‘yö- -nu ‘gü -ya ꞊wɛɛ

‘Wɔn ‘ö -gban -dhöökpö -zuö -wɔn -bha

꞊kö, kë ˮdhϋ kö ‘mɛ ‘ö ꞊ya
kë ˮ gbɩɩ- kö -yö gun ‘dho- naa. -A -kë ˮdhϋ -sü bha‘gü, ˮsɛgɔ -nu ‘ö ‘wo waa‘Kɔdivua -nu ꞊loo ‘ko -ta kö
-a -nu ‘gü -yö ꞊wɛɛ bha, ‘yö
-a ˮgbɩɩ- do ‘bha ‘dhö -kë
Ezitö -sɛgɔ ‘ka. Ezitö -sɛgɔ
bha, ‘yö -ya -sü ‘ka kwaaMɛtii ˮsɛ ya -a -gɔ ‘dhuϋϋ꞊yën. -A ‘gü -mɛ -nu -wo dhöökpö -zuö
dedewo. ˮKɛɛ kwa- -ma

꞊dhɛ -piö dhiϋ bho -piö -yö
-dhö. -Aga ‘yö ‘mɛ -nu bha
waa- kwaa- -dhöökpö -zuö
-mɛ -nu ‘ö ‘wo- -nu ‘tɔ -dhɛ
Biö bha ‘yö ‘wo ‘pë bha-zuö ˮkwi -a ˮsu ( Avlilö ) ‘ö ziö ya- ‘gü, -a -dhɛkpaɔyi kaɔngdo ö ga ˮsiϋsiö -naa
bha- ‘ka. Kwɩɩˮ -mɛ -nu
kwaa- ˮyʋʋ -mü ! kwaaˮyʋʋ -mü ! Kwa kë ‘mɛ -nu
bha- -a -nu -gɔ -kë ‘bii- ꞊plɛ
‘ka ‘gbaan- dhö. Ya ‘go mü

kö ˮsɛgɔ do ꞊në ꞊ya ‘to. ‘Yö
-kë Kamödhunö -sɛ ‘ka. ‘Kwa
-a -nu -gɔ -zë kë kö
dhöökpö -zuö -troo ‘kpiibha, kwa -dho ‘dho- -a -zuö
ˮDhima ˮsɛ ‘gü -kwɛ ‘ö nu
sië ya- ‘ka. -A -gɛn -mü ꞊dhɛ
-dhɛ bha ꞊në ‘ö ‘wɔn bha ‘ö
dho kë -a -bha. ꞊Ya kë ˮdhϋ
ˮdhϋ kö -kwaa -dhɛ Atanna
kö -yö nu kwa -dhɛ ˮtɛɛ ‘ka.

3

"Nimlʋʋ 004

Duö

-Kwɛ 2005	

"Yɩɩ -wɔn
Baa -kɔn -bhö -mɛ ˮgbɩɩ- ꞊plɛ
ˮYɩɩ -wɔn ‘ö ya -yö -gban
mɛ ꞊plɛ ‘ö baa -kɔn -dhɔ ‘ö
gun -a -nu kë sië -dedewo,
-a -nu -bha. Baa -kɔn -dhɔ
-yö mɛ ‘gbɛ -kë, ˮkɛɛ mɛ ꞊plɛ
‘ö ‘wo bha, ‘bha yö- -nu bha, ‘yii ‘daɔnnu. -Aga, yi do
‘ka, kö -a -naa baa -kɔn
wɔn ˮsiϋ ꞊ya ziö, ‘yö- -nu
-bha ꞊dhuutii -yö ‘pömɛ -nu
꞊gban -dhɛ ‘yö- pö- -nu
-dhɛ: « Kwɩɩˮ -mɛ -nu, mɛ
ˮgbɩɩ- ꞊plɛ woo kë -kɔ ˮʋʋ
-kɔ ‘ö- ‘gü, mɛ do ‘bha -yö
-kë ‘ö- -bha ˮgbɩɩdhɛ ˮdhiϋ
-yö -ziö. -A -kë ˮdhϋ -sü bha‘gü, ‘mɛ ‘ö ˮgbɩɩ- baa -bhö

-sü ‘gü, kwa -dho -a
-mɛ
dɔ ꞊dɛɛ -Yannggbe waa꞊Kɛyang ꞊zinng ‘gü. » ꞊Dhɛ
‘ö -kë ˮdhϋ ‘yö ꞊dhuutii
‘dhö- pö ö bha dhebë -nu
-dhɛ -wo ‘dho ꞊gbaukɔ ‘gü
-wo baa -kpa ö -kpa -kɔ -ta
-dedewo ˮtʋʋ ˮdrɔɔ -drɔɔ
-bha. -Wa ‘gü -pë kë ˮtɩ -wü
‘ka. -A -dhɛ -yö -wɔ -zlëë
dhö kö baa bha -ya ma, kö
-wa nu- ‘ka ˮdhɛɛdhö. ‘ö gun
kë sië ˮdhϋ bha kö ˮdhɛɛtɛ
꞊ya pa -titidhö mɛbhɩɩdhe
‘ka ꞊dhɛ dha -yö nu. -Kaa
-ga ‘yö ꞊dhuutii -ya pö: «
Yanngbe kaa- ꞊kɛyang, ‘mɛ

‘ö- -bha baa kpö ‘ö dho kë- ‘Wɔn bha -a bhlɔɔ yaa -ma
‘kpii- kö -yö ziö ‘ka ö ˮtɛado ꞊Kɛyang ‘gü -sü bha, ‘yö ö
-bha -ta -yö ‘to ‘ka ˮdhϋ -yö -kɔ -da ˮtɩ -gɔ ‘kpikikpiki ‘bha
yö- ‘ka baa ya -a yën -sü ‘ö gun ˮtʋʋ bha- ꞊bha bha-bha, kö yö ꞊në ‘ö ˮgbɩɩ-.
‘gü, kö -yaa ˮmëng ˮwɛ -A zü bho -sü ꞊në ‘ö ˮgbɩɩ-, ziɔnziɔndhö, kö ‘yaa ö ˮsɔn kö -Yannggbe ꞊ya baa bha- ziaan yö- ‘gü.
꞊gban ‘to ˮdhϋ -yaa -ya ö -kɔ -A -dhɛ ‘ö ꞊dhuutii -ya yö ‘yö
-ta kö -yaa ziö ˮtʋʋ ‘ka, -ya ö -kɔ dɔ ö -gɔɔ ˮsuϋ yaa ö -ya -a ˮmëng -sü -bha; kö- da -a ‘gü bha -a -wɔn ‘gü.
ˮyanyi -yö ꞊wɛnng sië. Kö- ‘Yö- pö ꞊Kɛyang ꞊në ‘ö ˮgbɩɩˮyan ꞊ya -wo ‘gü -ziisü ‘ka . Mɛ ꞊gban -wo kë-kun
꞊ni. Kö mɛ ꞊gban ˮwɩ sië:« ‘pö tɛan- ‘ka ꞊dhɛ ꞊Kɛyang
-Yannggbe bhii ga ꞊zɔɔ -wa ! ꞊në
‘ö
ˮgbɩɩ-.
Aa‘ -Yanngbe ‘bhaa ‘to -ee !
» -Aga ‘yö -Yanngbe ‘ö baa
bha- ꞊mëng.
Yöö kë -kɔ ˮʋʋ -kɔ ‘ö- ‘gü, -piö ˮdhiϋ bho -piö -yö -kë.
ˮZɛ Emaniɛ

"Gwϋng
> Kwa -mɔɔ -a -bha ‘ö ‘kwa ‘wɔn
-zɔn ‘ka sü gɔndë ‘në ‘ö- -bha ‘në ‘dhö -pö ˮyi ꞊bhaa ‘ö- -dhiang ‘dhö zë -sü
‘ka ‘sëëdhɛ -be ‘në ‘ö -kë ‘waa ‘wɔn yaa ˮyʋʋ bho ‘wɔn yaa ‘ka -a ‘gü bha-bha. ‘Wɔn -zɔn ‘ka -së -dede ꞊në ‘ö bha. -A ‘sëëdhɛ -be ‘në bha -a ˮdhɔɔ
-bha -yö ˮZɛ Emanuɛ -gɔ ˮMaadhö.

Ü këyɔɔ -ya ‘wɔn yaa kë ü ‘ka, ‘bha ‘dho-gɔ ˮyɔɔ dɔ- -gɔ ‘wɔn yaa ‘ka. Ü -bha -yö kë
‘wɔn -së kë -sü ‘ka -a -mɛ -dhɛ. -A -gɛn -mü
꞊dhɛ ‘wɔn -së kë -mɛ ‘yaa ꞊dhɛ -Zlan -gɔ
tongtongdhö. Kwa- -ma ˮdhϋ.

Pë -Wlangda -sü
‘Sëëdhɛ -be ‘në -nu ‘ö- -nu -yö ˮkpɛnngdhɛ ‘yaa ꞊gblɛɛn
‘zü
꞊Ya ‘go yö –zë –a ‘gü, ꞊klang –tiantiandhe –dede ‘ö –gban ‘mɛ
‘sëëdhɛ ‘në -nu ‘ö ‘wo ˮdhϋ bha wo –mü :
‘ö ü zuëˮ ‘dhö ꞊gi –sü ‘ka ‘wɔn ‘bha ‘kosɔn, ‘ö dho kë –kɔ ‘ö- -bha
-Kɔ -mɔɔ ‘wɔn -bha -sü -yö Yesu -gɔ kö -yö mɛ dha.
kö –yö ‘go ü zuëˮ ˮpiϋ, -a ꞊klang bha –a do –yö –dho këYesu -bha mɛ -nu ꞊klang- kë -wo -nu.
‘Dannëngdhö ˮkwi –bha ˮsu ‘ö –kë Août ‘ka, -a ‘gü. –A zü –yö
–dho bho- -a –dhɛkpaɔyi –Blɛɛsü ‘ka, ‘yö- ˮdhiϋ ‘dhö ta –a ˮsaɔdo
–naa ‘ka. –A ꞊plɛ -naa –yö –dho kë- ˮZuan Wɛn ˮsu ‘dhɛ ‘ö –kë
‘sëëdhɛ ‘ö -gban ˮgʋng -yua -bha -kpɔ mɛ ‘ka -sü -bha.
Juillet ‘ka bha, ‘ö sü -a –dhɛkpaɔyi –kaɔng ꞊plɛ ö ga ˮsaɔdhu ( 25 )
꞊Ya kë ˮdhϋ kö -ka ka baa- sië kö ‘ka ‘wëëga ‘në ‘bha -ya –bha ‘ö yö- ‘ka –a –kaɔng –yaaga ( 30 ) –bha. ˮKɛɛ -kaa ‘gü ma –
-ka -kɔ ˮsɔɔ kö -wa yö ˮkpɛnng yi ‘ö- ‘ka, ‘ka ‘to ‘ka- -nu së ‘ka; Mɛ ˮpɛpɛ ‘ö kaa- nu ꞊klang- ꞊plɛ bha, -a –nu –ta bha, –ka
‘dhɔ.
–dhɛkpaɔyi do ‘to ˮdhiϋ kö ‘ka nu.

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ ꞊plöö ‘ü- -zɔn

4

"Nimlʋʋ 004

Duö

-Kwɛ 2005	

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 22.43.12.72.
‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go ‘Suisü , -a -nu ‘ka.

5

"Nimlʋʋ : 005

‘Kplo

-kwɛ 2005 	"su –bha ‘sëëdhɛ -mü	

"Gwɛɛtaawo	
Dhiang -wo tiaandhe

WƆN -TAƆNG -MA ʼGÜ ʼSËËDHƐ

ʼSëëdhɛ ya -yë -kë -mëwɔn ʼgü ?

-Më ʼö -kë ʼyö bhii ü -de -wo pö ? Sëëdhɛ ʼö ya -yö -kë ü -de -wo ʼgü -mëwɔn
ʼgü, ʼyö ʼyii kë ˮKwi -wo, ˮDhima -wo, ʼGlɛɛ- -wo -nu ʼgü ?
-Ya ʼö- wo kwa -wo ʼgü bha, -yö -kë ˮdhϋ kö -ya -zɔn kwa -dhɛ -blɛɛsü ʼgü ꞊dhɛ
kwa -dega -wo ʼö -kë ꞊Danwo ʼka bha -yö ꞊bhlëë -sü ʼpö. -Wo -nu ʼö -Zlan -ya
-nu -da bha, -a ˮwɛɛ ʼbha ʼyaa ꞊bhlëë -sü kö -yö ziö- ʼka- ʼbha -ta. ʼPë ʼö -a -dhɛ
ʼdhö- -bha kö ʼkwa- kë, yö -mü ꞊dhɛ kö ʼmɛ ʼö ˮdhϋ -yö ꞊bhlëë -ya ö -de -wo
-bha kö -yö kë -tiaandhe -wo ˮwɛɛ pö -mɛ -nu "yan ʼgü "kpʋngtaa. Yö ꞊nëwɔn ʼgü, ꞊ya kë ꞊dhɛ ʼbhaa dɔ ü -de -wo -wo pö -dhɛ ʼka, kö -a -dhɛ -ya -bha kö
ʼö sü ꞊dɛɛ -bha, ʼü -ya -a draan- -sü -bha.
-A ꞊plɛ -naa -mü ꞊dhɛ -yö -ya kwa -de -wo ʼgü ˮdhϋ kö ʼwɔn -nu ʼö ʼwo -kë
kwaa- ꞊Danwo pö ˮpɛɛn -ta, ʼwɔn -nu ʼö ʼwo -kë kwaa- ʼKɔdivua -sɛ ʼgü, ʼwɔn nu ʼö ʼwo -kö ˮkpʋngtaa kö ʼkwa ʼdho kë- -a -nu ꞊gban -wɔn ʼgü tii, ˮkɛɛ kö ʼkwa
-a ʼbha -nu ma.
꞊Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ʼü kë
꞊dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ʼyö -kpan mɛ do -bha ziaan
-ta kö ʼwɔn yaa kë -mɛ -nu -waa -gi, ʼyö dho- ʼka ʼyö ʼwo- ˮdhɛ -kë, ʼyö -kë

ˮklϋϋklϋ. ꞊Ya kë ꞊dhɛ Samadhi mi ʼkö
bha ʼyii kë nu ʼnu ʼmɛ bha- -dhɛ,
-mëwɔn ʼö gun yöö- ˮdhiϋ ꞊slɔɔ ? ʼMɛ ʼö
ʼwo- -gi bha -yö -mɔɔ -bha ʼnu ʼö ga.
ʼKwa- pö ˮdhϋ kö kwa- -pö ꞊dhɛ kö ʼbhii
kë dɔ ü -de -wo -gɔ ˮgbɩɩ- kö- ꞊bhlëë -yö
kë- -bha, ˮtϋng ʼbha -yö -dho -wo ʼö -kë
꞊dhɛng -pë ʼka, ʼö go ˮsɛ -bha. ꞊Ya ʼgo
mü, bhi ʼö ʼü dɔ ü -de -wo -ya -dhɛ ʼka
bha, ü këyɔɔ -ta ʼkun. Nu -a -dhɛ. Kë
꞊dhɛ Samadhi mi bha- ‘dhö.
꞊Ya kë ꞊dhɛ ʼwɔn ʼbha ʼdhö ü -gɔ kö ʼüpö yi -dhɛ ʼö -gban kwaa- ꞊Danwo "sɛ
ʼgü -wɔn -bha, yii- ʼdrɛɛsü ꞊nɛ: 08 bp 857
Abidjan 08. Bureau Dan.

Kwaa- ꞊danwo pö "sɛ ʼgü -wɔn
ˮKwi -a ˮsu ‘ö -kë zue ‘ka
bha, -a –bha -dhɛkpaɔyi -kaɔng ꞊plɛ
ö ga ˮsɔɔdhu -naa bha ‘ö sü- -bha ‘ö
yö- ‘ka –a -kaɔng -yaaga -naa -bha,
꞊klang- ‘ö -gban mɛ zuëˮ ˮpiϋ -yua
bo -kɔ -bha, -yö -dho kë- ‘ka -Zuan
yuö ( Zouan- Hien ). ꞊Ya ‘go mü ˮsu
dhɛ ‘ö -kë ‘Utö ( Août ) ‘ka ‘ö dɔ Zue
ˮpiϋ bha, ‘ö sü -a -bha -dhɛkpaɔyi
-blɛɛsü -bha ‘ö yö- ‘ka -a ˮsaɔdo
-bha, ꞊klang- bha -a do ‘bha -yö
-dho kë- ‘ka ‘Dannëng -dhɛ yaan- bha.
Mɛ -nu ‘ö ‘wo dho kë꞊klang- bha -a -zɔn -mɛ ˮgblϋgblϋ -

Mɛ zuëˮ ˮpiϋ –yua bo –kɔ
nu ‘ka -wo ꞊plɛ. -Wa mɛ do -dhɛ
Pasitëë Koya. ‘Yö- mɛ do ‘dhö -kë
Kato Bonifasü ‘ka. Bonifasü bha, -yö
-kë ‘sëëdhɛ -slëë ‘gü -mɛ ‘kpii- -dede
‘ka kwa -dewo ‘gü ‘Dannëng ˮpɛɛn
-ta. -Zlan ꞊ya ˮwɩ- -bha mɛ ˮwɛɛ
‘bha -nu -wo -dho kë- -nu ˮpiϋ ‘ö
‘wo- -nu -ta kun.
꞊Klang- bha, -a -ya -gɛn mü ꞊dhɛ ʼö sü -gblü -da -sü -bha,
mɛ ‘gbɛ
-dede ꞊në ‘ö ‘wo mü ‘ö-nu zuëˮ ‘dhö ꞊gi -sü ‘ka. -A –nu
zuëˮ -yö ‘to -sü ‘ka ꞊taama ga ‘ö
bhɔ- -nu -bha, -a -nu ꞊slɔɔpë ‘sü ‘ö
wo, ˮgbɩɩ- -dhɛ -wɔ ‘ö wo ‘nëdhiëng

-nu ‘dhö, dhebë -nu ‘dhö, -a -nu -ta,
-yö mɛ ‘gbɛ zuëˮ ‘to -sü ‘ka ꞊taama
-dedewo.
-Kɔ ‘ö dho kë- -bha kö ‘wɔn
-yö ‘go -a -nu zuëˮ ˮpiϋ ꞊në- -wɔn
‘gü ‘yö ꞊klang- bha ‘ö -ya. -A -wɔn
‘gü mɛ ꞊gban ˮpɛpɛ kwa -dhɛ -yö wo
-sü ‘ka ‘wɔn bha- -ta. ꞊Ya dhi ‘mɛ ‘ö-dhɛ -yö -mɔɔ -a -bha ‘ö dho –Zuan
Yuö, ˮiin ‘Dannëngdhö.
-Kwaa ‘wɔn dɔ- ‘ka ꞊dhɛ
‘sëëdhɛ ‘gbɛ -dede ˮdhɔɔ -bha -yö
-dho kë- ‘wɔn bha- -ta. ꞊Dhɛ ˮdhϋ,
‘mɛ ˮdhϋ -a ‘dho -sü ‘ka, -yö ‘wëë‘kun ö -kɔ ˮpiϋ kö –ya –nu ‘dhɔ.

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier

ü
üü
ün
üün
ϋ
ϋϋ
ʋ
ʋʋ

ʼgü
"güü
꞊blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas

"dhü
ʼkɔ
dë
꞊zɛ
-dhɔ
"klangʼyënng-

arbre
maison
père
termite
amour
singe
soleil

"Nimlʋʋ 005

‘Kplo

-Kwɛ 2005	

Kwaa- "Kɔdivuaa -sɛ ʼgü -wɔn
-Kwaa ‘wɔn dɔ- ‘ka
꞊dhɛ -tosɛa -kë ‘flëë- ‘gü
-sü ꞊ya kë ˮbhadha -dede
‘ka dɔ ‘ö ‘kwa- wo ya- ‘gü.
-A -kë ˮdhϋ -sü bha- ‘gü,
kwaa- ˮsɛgɔ ˮdhiϋ -mɛ -yö
ˮdhasi -nu -ya -sü -nu ‘ka
kö ‘ko -yö zë ꞊kwa -mɛ -nu,
mɛ zë -mɛ -nu, ‘wɔn yaa kë

-Tosɛa -kë ‘flëë- ‘gü -sü ‘dhö ‘ö ‘yaa- wo
-mɛ -nu ˮpɛpɛ bha- -nu -naa ˮkwanngdhɛ -nu -zü, ‘ka. -Ya kë –sü ‘ka ˮdhϋ a -nu ˮdhiϋ -nu wlüüˮ.
ˮkwi -pö ˮgblϋgblϋ -nu, -a Wo ˮkwɛɛ -nu kë -piö -nu
‘sɛɛnnë -nu ‘gbɛ -dhɛ ‘gü ‘ka.
kwa -gɔ ˮsɛ ya- ‘gü. ꞊Ya ‘go
-Wo pë -ya ‘kɔ
yö
-zë -a ‘gü, -yö -dhɛ ꞊dhong -nu ‘ö ‘wo- -nu
-sü ‘ka mɛ -nu -gɔ ˮkwi
- -dhɛ ˮkwi -wo ‘gü fönɛtrë
pö -nu bha- -nu ‘gü kö - bha, -a -nu -bha. -Wo
wo woo- ‘kɔbhang -nu ‘ö ‘gbɛn- -nu -ya ˮkwanngdhɛ

-nu ‘gü. ˮKwanngdhɛ -maa
kë -mɛ -nu -wo kë kpökpö nu ‘ka. -Gɔn gɔɔn -mɛ -nu
-naa -dhioo -yö do. ꞊Ya kë
ˮdhϋ kö kwa- -pö ꞊dhɛ ‘mɛ
‘dhɛ ‘ö ü -kɔ ˮdhiϋ ‘dhö ˮpʋ
-sü ‘ka –wëëga -wɔn
ˮgblʋʋ ˮpiϋ, ü -mɔɔ -a -bha
‘ü ü -bha -kë

"Kpʋngtaadhɛ -wɔn
Bili ‘Gramö (Billy Grahamö) -bha -kwɛ -kaɔng ˮsaɔdo ˮyʋʋ ‘sü ‘ö- wo
Bili ‘Gramö bha
-Zlan ‘gü mi ‘kpii- -mü. -A kwɛ ꞊ya kë -kaɔng ˮsaaga
ö ga ˮsaɔdo. ‘Ö -ya -Zlan
-bha yë -bha, -a -kwɛ
-kaɔng ˮsaɔdo (60) -naa
꞊nɛ. ˮKwi -bha ˮsu ‘ö -kë
‘zuɛn- (Juin) ‘ka ‘ö -ziö ya,
-a
–bha
-dhɛkpaɔyi
-kaɔng ꞊plɛ ö ga ˮsɔɔdhu –
naa bha, ‘yö -kpan
‘kwëëdhe ‘kpii- ‘ö -gban

-Zlan ‘gü -mɛ -nu –bha, a -kë -a ‘ka ꞊Mlɛɛkɛɛn ˮsɛ
‘gü, ˮKwi -pö do ‘bha ‘ö
mü ‘ö ‘wo- -dhɛ ˮNiyɔɔkö
(New York), -a yaan- -bha,
-dhɛkpaɔyi -yaaga ‘ka
‘gbaandhö mɛ ˮgblü këng
꞊plɛ
ö
-kɔ
-yaaga
(230.000) wëëdhö. –Zlan bha yë bha -ya kë -sü ‘ka
-dedewo.

-A -gɛn -mü ꞊dhɛ yö -Zlan -wo pö -sü ‘ka
ˮsɛgɔ këng do ö -kɔ ˮsaaga
waa- ˮsɛgɔ ˮsɔɔdhu (185)
꞊në- -nu ‘gü ‘gbaandhö
ˮkpʋngtaa. Mɛ ˮgblü këng
꞊plɛ ö -kɔ (210) ꞊në ‘ö
-Zlan -wo bha -a pö -sü
‘ka -a -nu -dhɛ ‘ö nu ‘ö yö‘ka
꞊dɛɛ
-bha.
꞊Dhamlɛɛkɛn ˮsɛgɔ ˮdhiϋ mɛ -nu waa- ˮsɛgɔ ˮwɛɛ -

nu -gɔ ˮdhiϋ -mɛ -nu
wo kë wo ˮtʋ -to -a -bha. Kɔ do ‘ö mɛ -nu ‘wo gun
‘Zan- ‘Papö 2 ‘sü sië- ‘ka,
ˮiin -a -ga sië- ‘ka bha, ‘yö
‘wo yöö ꞊de ‘pö -a sü-bha.
Bili ‘Gramö bha,
-a -bha dhiang ˮpɛpɛ ‘ö-nu zë, -a -gɔ -dɔ -dhɛ
mü ꞊dhɛ : « N Dëmɛ a nu
sië » ‘ka.

Mɛ ꞊slɔɔ -pë -nu -wɔn
-A -kwɛ -yiisiö
naa ꞊nɛ, ˮKwi -a ˮsu ‘ö -kë
sɛtangblë ‘ka, -bha, -a
-dhɛkpaɔyi -kaɔng do ö ga
ˮsuɩsiö -naa bha, ‘yö
꞊Dhamlɛɛkɛn -nu ‘wo- pö
꞊dhɛ ‘ö sü ˮsu ‘dhɛ ‘ö ‘kwa‘gü, ‘ö -kë zue (Juillet) ‘ka
ya, -a -bha, ˮsɛgɔ ˮpɛpɛ ‘ö
waa- ‘në -nu ‘ö- -nu -kwɛ
‘yii kë ꞊mɔɔ ꞊kö -kaɔng do
ö ga ˮsaɔdo -bha -a –nu
–da ꞊kakao -bhlaa -nu ‘gü,

‘Wɔn ‘ö -gban ‘në ‘sɛɛnnë -naa yë ˮgbɩgbɩ- kë -sü -bha
‘wii ‘dho -a –nu -bha -bhlaa -nu ‘gü. -A mɛ ‘dhɛ ꞊kakao ‘dhɔ-. ˮSɛgɔ -nu ‘ö nu ‘ö ‘wo -kë ꞊dhɛ ꞊zuee
‘wo ˮdhϋ bha ˮKɔdivuadhɛ -nu, pë see- -pë -zë ‘ka -pë
-ya -nu kpö ‘gü. -A -kë ˮdhϋ -nu -wo -nu –a -nu -dhɛ ‘ö
-sü bha- ‘gü, -wo kë- -pö ‘wo- -nu ꞊wɛng ‘bhlaadhɛ
‘waa woo kwaa- ꞊kakao -nu bha- -nu ‘gü, -a -nu
‘dhɔ. -Yö -bhɔ -a -bha ˮdhi -yö -ziö ˮgblü këng
꞊dhɛ ‘në -nu ‘ö ‘wo -ziö do ö -kɔ ˮsɔɔdhu -ta. ˮKɛɛ
ˮgblü këng ꞊plɛ ö -kɔ kö ꞊bɛdhɛ -nu ‘ö ‘wo bha
ˮsaaga -ta ‘ö- -nu -kwɛ ‘yii -wo -ziö ʼnë -nu zë -sü -gɔ
kë ꞊mɔɔ ꞊kö -kaɔng do ö ga -suɛɛsuɛɛdhö.
ˮsaɔdo -bha, ꞊në ‘ö ‘wo yë
‘Në -nu ‘ö ‘wo yë
kë sië ˮbang ‘ka ꞊kakao ˮgbɩgbɩ- -nu bha -a -nu kë

sië ꞊dɛɛ ˮkpʋngtaadhɛ -to
ˮdhϋ -sü ‘gü, -wo -ziö
ˮmiliɔng këng -yaaga ö kɔ ꞊plɛ -ta. -A mɛ ‘gbɛ
-dede ꞊në ‘ö ‘wo- -nu kpö
‘gü ‘ö waa- -a -nu -da yë
‘gü -mɛ -nu ‘waa -gban wo
‘kwëë- tongtongdhö. -Ka
-wëëwɔn -nu -ga bha !
-Kwaa kë -së kö
‘kwa ‘dho kë- ‘wɔn suu bha
-a kë -mɛ
-nu ‘ka.

ʼWɔn ʼö -gban -potaasü -wɔn -bha.
ˮYua ‘ö -gban dha -bha ban -sü -bha
ˮYua ‘ö ˮkwi -nu ‘wo- -dhɛ -nu ‘ö ˮyua bha ‘ö- -nu kun -kwɛ
fiɛvrë tifoidö bha, -a -gɛn ‘kpii- -dhɛ -bha -wo -mɔɔ mɛ ˮmiliɔng -kaɔng do
-yö -gban dha ban -sü ꞊në- -bha. ‘Mɛ ö ga ˮsaɔdo -bha. ‘Yö ‘mɛ -nu ‘ö ‘wo
2

to- -gɔ -kwɛ -bha -a -nu kpö ꞊zinng
‘gü ‘wo mɛ ˮgblü këng ˮsaɔdo. ‘Ö ‘mɛ
‘ö- -bha -a -mɛ kwi -yö -kun
-

"Nimlʋʋ 005
dedewo ‘ö- ˮdhiϋ ‘dhö -ziö. ‘Ö kë sië
ˮdhϋ kö- -mɛ -yö ‘kɔ ꞊taama kë sië
ˮyɔɔn ‘ka, ‘ö- ˮyan ‘gü ‘dhö ꞊niëë -nu
wo, ‘ö -a -gɔ ‘gü ‘dhö wü, ‘ö -a ‘gü
‘dhö ga. -Kɔ ‘ö ˮgʋng -yö mɛ -kë -a
‘ka, ‘yö ˮyua ‘ö ˮdhϋ bha, -a -bha
‘dhö- ‘ka ‘pö.
ˮKɛɛ -a -bha bha, -a ˮdhɛ kë
-kɔ -yɛɛ -yö ‘gbɛ, ˮkɛɛ -a ‘dhɛ -nu ‘ö

‘Kplo

-Kwɛ 2005	

kwa dho ‘klɛɛ- ‘kpɔ -a -bha, ˮiin ‘ö
‘wo dho ‘to- kwa ˮyaan, yö -mü ꞊dhɛ
-kwa ˮyi -wɔn ‘kun -së -dedewo. Kwa
mü -yi -nu, -zu ‘ka -yi -nu, ˮyi ‘kö –
kë -zë wo ꞊dhɛ kwa -mawɔn -yö
dho zun- -bha, -kwa baa- -a -nu -bha së ‘ka. ꞊Ya ‘go mü kwa ˮzu -dhɛ -nu,
‘kɔ ꞊taama kë -dhɛ -nu, pë -kpa -dhɛ
-nu, ‘pë ‘ö dho kwa ˮdhi ‘ö –kë -zë wo

-bhöpë ‘ka, -kwaa -nu -wɔn kë -kɔ së kë. ꞊Ya ‘go ‘bha wo ‘mü -kwa ˮslë
mɔɔ- -bha kö ꞊dhɔtrɔɔ -nu -wo kwa
pike. -Kwa ‘dho- -nu ˮpiϋ. -Kwɛ ꞊plɛ
pikee do.
Kö ‘kwa- ‘gü ma -së ‘ka bha
‘aa -yö kë ?

ʼWɔn ʼö -gban troo -nu -bha mɛ wɔkɔ -nu ʼgü
-Dhɛkpaɔyi ꞊plɛ yaˮpiϋ troo ‘ö -kë -dhöökpö
-zuö -sü ‘ka bha, -a ‘bha -yö
kë -kë kwa -gɔ ˮsɛ ‘ö ya ‘gü.
-A -gɛn -mü ꞊dhɛ -dhöökpö
-troo ‘kpii- -dede ‘ö ya kë ‘ö
-zuö ˮsɛgɔ ˮpɛpɛ ‘ö ‘wo
ˮkpʋngtaa, -a -nu ꞊zinng ‘gü,
‘yö- ‘bha yöö -zuö -kwɛ ‘ö nu
sië ya- ‘ka (2006).
-A
-kë ˮdhϋ -sü
bha- ‘gü, ˮsanni ˮsɛgɔ -nu
bha -wo ‘dho ˮdhϋ, ‘yö- -nu

‘Wɔn ‘ö -gban -dhöökpö -zuö -wɔn -bha

‘gü -ya ꞊wɛɛ ꞊kö, kë ˮdhϋ kö
‘mɛ ‘ö ꞊ya kë ˮ gbɩɩ- kö -yö
gun ‘dho- -naa. -A -kë ˮdhϋ
-sü bha- ‘gü, ˮsɛgɔ -nu ‘ö
‘wo waa- ‘Kɔdivua -nu ꞊loo
‘ko -ta kö -a -nu ‘gü -yö ꞊wɛɛ
bha, ‘yö -a ˮgbɩɩ- do ‘bha
‘dhö -kë Ezitö -sɛgɔ ‘ka.
Ezitö -sɛgɔ bha, ‘yö
-ya -sü ‘ka kwaa- Mɛtii ˮsɛ ya
-a -gɔ ‘dhuϋ- ꞊yën. -A ‘gü mɛ -nu -wo -dhöökpö -zuö
-dedewo. ˮKɛɛ kwa-ma

꞊dhɛ -piö dhiϋ bho -piö -yö
-dhö. -Aga ‘yö ‘mɛ -nu bha
waa- kwaa- -dhöökpö -zuö
-mɛ -nu ‘ö ‘wo- -nu ‘tɔ -dhɛ
Biö bha ‘yö ‘wo ‘pë bha- zuö ˮkwi -a ˮsu (Avlilö) ‘ö ziö ya- ‘gü, -a
-dhɛkpaɔyi
-kaɔngdo ö ga ˮsiϋsiö -naa
bha- ‘ka. Kwɩɩ ˮ -mɛ -nu
kwaa- ˮyʋʋ -mü kwaa- ˮyʋʋ
-mü Kwa kë ‘mɛ -nu bha- -a
-nu -gɔ -kë ‘bii- ꞊plɛ ‘ka
‘gbaan- dhö.

Ya ‘go mü kö ˮsɛgɔ
do ꞊në ꞊ya ‘to. ‘Yö
-kë
Kamödhunö -sɛ ‘ka. ‘Kwa -a
-nu -gɔ -zë kë kö -dhöökpö zuö -troo ‘kpii- bha, kwa dho ‘dho- -a -zuö ˮDhima ˮsɛ
‘gü -kwɛ ‘ö nu sië ya- ‘ka. -A
-gɛn -mü ꞊dhɛ -dhɛ bha ꞊në
‘ö ‘wɔn bha ‘ö dho kë -a bha. ꞊Ya kë ˮdhϋ kö -kwaa
-dhɛ Atanna –gɔ kö -yö nu
kwa -dhɛ ˮtɛɛ ‘ka.

"Yɩɩ -wɔn
-Bhɛa -Zlan -dhɛ -kɔ ˮyɩɩ -sü
꞊Dheglizö
suu
‘bha -yö Mɛtii ˮsɛ ‘bha ‘ö
‘wo- -dhɛ Kamörunö -a
‘gü, -a -bha -bhɛa -Zlan dhɛ -kɔ -yö -deta. -Waa pö
woo bhɛaˮ mɛ ꞊gban wo ˮgblëënu ‘ö ‘wo -wɔ
wo ‘gu -ta ˮpɛɛpɛdhö ‘ö
‘wo wo -gɔ -gban -a ‘ka
ˮsɛɛ kö -wa wo ˮyan ta
kpɛngkpɛngdhö kö buzi dɔ
-sü -ya -nu -gɔɔdhö.
-Aga -dhɛkpaɔyi
do ‘ka kö dhebë ‘në do
‘bha bha ꞊ya ö bha wun
-lö ꞊gblɛngblɛn ‘ka
wlɛngdhö, ‘yö gun bhɛaˮ
bhawo
sië.
Yaaʼ ˮ gblëënu ‘ö- wo bha,
-a -bha wun ꞊ya yö buzi ‘ö
ˮpu sië -a -gɔɔdhö bha-

-bha, ꞊ya -pö, -a wun ˮzɔ
꞊ya yö ‘pë ‘ö ‘pu sië bha-bha. Mɛ ꞊gban -wo bhɛaˮ
sië -dedewo wo faan
꞊gban ‘ka. Buzi bha ꞊ya yö
wun ˮzɔ -bhö -sü -bha
꞊dhɛ mɛ -yö -më -kë. ‘Mɛ
-nu ‘ö- -nu yun ˮgbiϋ ‘dhö
dɔ,-a ꞊fii ꞊ya kë -a -nu ‘gü
-së. -Wo ˮwɩ sië wo
zuëˮ ˮpiϋ ꞊dhɛ bhɛaˮ ‘ö
‘wo- wo sië bha ꞊në -Zlan
-yaa ma, ‘pë ‘ö -kë ‘ö -kë
ˮdhϋ bha ‘yö bha.
‘Wo- kë sië ˮdhϋ‚ ‘mɛ ˮʋʋ
‘mɛ ‘kö ö -gɔ ˮdhiϋ ꞊wlüü
kö -ya -Zlan ꞊bhlëë -siö.
Buzi ‘kö bha, -a
꞊gbaan yën, Pasitëë -yaa
pö -wo wo ˮyan ˮdhiϋ ˮpʋ
kö -wo wlüüˮ, ‘yö ‘wo gun

-a kë- -naa. Buzi ꞊de ‘pö
wun bha -a din -ya kë- ‘gü
-dedewo -së ; -ya -bhö sië
ˮwɛ -nuɛɛnuɛɛdhö ꞊dhɛ
mɛ -yö ˮyɔn ˮpuu pa -tɔ
‘kaa- ‘ka, ꞊ya ꞊loo wun ga
꞊gblɛngblɛn bha- ꞊zinng
‘gü. ˮKɛɛ ˮyɔn ꞊fii -së ‘ö
dhebë ‘në bha ‘ö kë- -ziö ö
꞊gwinng- ‘yö ‘wo gun -naa
-a -bha wun -lö bha, -a ꞊fii
‘ö -ya -a -gɔ ‘ö go ‘mü ‘ö꞊gwinngdhɛ ‘ö- ꞊nɔɔ ˮnɔɔ
kë sië -së ‘ka bha, -yö -kë
-a ‘gü ꞊dhɛ -Zlan bha ꞊në
‘ö -ya ꞊lɔɔ ‘yö ö -kɔ ziö
sië- -gɔ ‘gü bha. -A -wɔn
‘gü, ꞊ya faan -ya bhɛaˮ -sü
-bha ö ˮyan ta -sü ‘ka
kpɛngkpɛngdhö ꞊dhɛ mɛ
-yö ‘wëë- -yɛɛbho ‘gü -kɔ

ˮdhi ta. ˮKɛɛ ‘ö dɔ ‘mü kö a -kun -bha -dhɛ ‘yaabha ‘zü, kö pë -yö ‘ma sië-gɔ ‘ka ꞊dhɛ mɛ -yö -më
-kë. Kö Pasitëë -zë -ya pö
sië -wo ‘dho bhɛaˮ -sü ‘ka
ˮdhiϋ, -Zlan -ya lɔɔ -a -nu
꞊zinng ‘gü, ‘pë ‘ö -kë ‘ö
ˮyɔn ꞊fii –së –dede -ya ya bha, ‘yö bha. ˮKɛɛ -a bha -pö ˮdhϋ -sü ꞊gban
‘gü, dhebë ‘në bha ‘yii kë
dhang- bho- ˮdhiϋ. -Kaa ga ꞊ya ö ˮyan ˮpʋ, -ya -ya
ˮgbla -sü -bha. Mɛ ꞊gbaan
wlüüˮ ˮvaandhö.
꞊Bhluu ˮbhluudhe -ya -da.
-Zlan ‘yaa mü ‘ö
꞊lɔɔ, ˮkɛɛ ꞊ya bhɔ dü -gɔ
-mɛ ( Satan ) -bha.
꞊Kesɩ Dhifɔngsü

3

"Nimlʋʋ 005

‘Kplo

-Kwɛ 2005	

"Gwϋng
> Kwa -mɔɔ -a -bha ‘ö ‘kwa ‘wɔn
-zɔn ‘ka sü gɔndë ‘në ‘ö- -bha ‘në ‘dhö -pö ˮyi ꞊bhaa ‘ö- -dhiang ‘dhö zë -sü
‘ka ‘sëëdhɛ -be ‘në ‘ö -kë ‘waa ‘wɔn yaa ˮyʋʋ bho ‘wɔn yaa ‘ka -a ‘gü bha-bha. ‘Wɔn -zɔn ‘ka -së -dede ꞊në ‘ö bha. -A ‘sëëdhɛ -be ‘në bha -a ˮdhɔɔ
-bha -yö ˮZɛ Emanuɛ -gɔ ˮMaadhö.

Ü këyɔɔ -ya ‘wɔn yaa kë ü ‘ka, ‘bha ‘dho-gɔ ˮyɔɔ dɔ- -gɔ ‘wɔn yaa ‘ka. Ü -bha -yö kë
‘wɔn -së kë -sü ‘ka -a -mɛ -dhɛ. -A -gɛn -mü
꞊dhɛ ‘wɔn -së kë -mɛ ‘yaa ꞊dhɛ -Zlan -gɔ
tongtongdhö. Kwa- -ma ˮdhϋ.

Pë -Wlangda -sü
‘Sëëdhɛ -be ‘në -nu ‘ö- -nu -yö ˮkpɛnngdhɛ ‘yaa ꞊gblɛɛn
‘zü
‘sëëdhɛ ‘ö -gban ˮgʋng -yua -bha -kpɔ mɛ ‘ka -sü -bha.
‘sëëdhɛ ‘në -nu ‘ö ‘wo ˮdhϋ bha wo –mü :
꞊Ya kë ˮdhϋ kö -ka ka baa- sië kö ‘ka ‘wëëga ‘në ‘bha -ya -ka
-Kɔ -mɔɔ ‘wɔn -bha -sü -yö Yesu -gɔ kö -yö mɛ dha.
-kɔ ˮsɔɔ kö -wa yö ˮkpɛnng yi ‘ö- ‘ka, ‘ka ‘to ‘ka- -nu ‘dhɔ.
Yesu -bha mɛ -nu ꞊klang- kë -wo -nu.
꞊Ya ‘go yö –zë –a ‘gü,
꞊klang –tiantiandhe –dede
‘ö –gban ‘mɛ ‘ö ü zuëˮ ‘dhö
꞊gi –sü ‘ka ‘wɔn ‘bha ‘kosɔn,
‘ö dho kë –kɔ ‘ö- -bha kö –yö
‘go ü zuëˮ ˮpiϋ, -a ꞊klang

bha –a do –yö –dho kë‘Dannëngdhö ˮkwi –bha ˮsu
‘ö –kë Août ‘ka, -a ‘gü. –A
zü –yö
–dho bho- -a
–dhɛkpaɔyi –Blɛɛsü ‘ka, ‘yöˮdhiϋ ‘dhö ta –a ˮsaɔdo –

naa ‘ka. –A ꞊plɛ -naa –yö –
dho kë- ˮZuan Wɛn ˮsu ‘dhɛ
‘ö –kë Juillet ‘ka bha, ‘ö sü a –dhɛkpaɔyi –kaɔng ꞊plɛ ö
ga ˮsaɔdhu (25) –bha ‘ö yö‘ka –a –kaɔng –yaaga (30) –

bha. ˮKɛɛ -kaa ‘gü ma –së
‘ka; Mɛ ˮpɛpɛ ‘ö kaa- nu
꞊klang- ꞊plɛ bha, -a –nu –ta
bha, –ka –dhɛkpaɔyi do ‘to
ˮdhiϋ kö ‘ka nu.

Pë "bin ‘ö ya –a – ga, -a –blɛɛsü bha, -a ‘klɔɔ- mɔɔ- kö ‘ü- -ya ü –kɔ ˮsɔɔ. –A do ‘bha –yö nu
sië ꞊taama kö ‘ü- -bha ‘klɔɔ- mɔɔ- ‘pö.
-A ‘dhɛ ‘ö- ꞊wlöö bha, -a –ga. Wü do –zë ‘ka –dhɛ ˮsaaga –ya –bha, -a –nu mɔɔ-

	

4

"Nimlʋʋ : 006

‘Kplotɛi

-kwɛ 2005 	"su –bha ‘sëëdhɛ -mü	

"Gwɛɛtaawo	
Dhiang -wo tiaandhe

WƆN -TAƆNG -MA ʼGÜ ʼSËËDHƐ

ʼSëëdhɛ ya -yë -kë -mëwɔn ʼgü ?

-Më ʼö -kë ʼyö bhii ü -de -wo pö ? Sëëdhɛ ʼö ya -yö -kë ü -de -wo ʼgü -mëwɔn
ʼgü, ʼyö ʼyii kë ˮKwi -wo, ˮDhima -wo, ʼGlɛɛ- -wo -nu ʼgü ?
-Ya ʼö- wo kwa -wo ʼgü bha, -yö -kë ˮdhϋ kö -ya -zɔn kwa -dhɛ -blɛɛsü ʼgü ꞊dhɛ
kwa -dega -wo ʼö -kë ꞊Danwo ʼka bha -yö ꞊bhlëë -sü ʼpö. -Wo -nu ʼö -Zlan -ya
-nu -da bha, -a ˮwɛɛ ʼbha ʼyaa ꞊bhlëë -sü kö -yö ziö- ʼka- ʼbha -ta. ʼPë ʼö -a -dhɛ
ʼdhö- -bha kö ʼkwa- kë, yö -mü ꞊dhɛ kö ʼmɛ ʼö ˮdhϋ -yö ꞊bhlëë -ya ö -de -wo
-bha kö -yö kë -tiaandhe -wo ˮwɛɛ pö -mɛ -nu "yan ʼgü "kpʋngtaa. Yö ꞊nëwɔn ʼgü, ꞊ya kë ꞊dhɛ ʼbhaa dɔ ü -de -wo -wo pö -dhɛ ʼka, kö -a -dhɛ -ya -bha kö
ʼö sü ꞊dɛɛ -bha, ʼü -ya -a draan- -sü -bha.
-A ꞊plɛ -naa -mü ꞊dhɛ -yö -ya kwa -de -wo ʼgü ˮdhϋ kö ʼwɔn -nu ʼö ʼwo -kë
kwaa- ꞊Danwo pö ˮpɛɛn -ta, ʼwɔn -nu ʼö ʼwo -kë kwaa- ʼKɔdivua -sɛ ʼgü, ʼwɔn nu ʼö ʼwo -kö ˮkpʋngtaa kö ʼkwa ʼdho kë- -a -nu ꞊gban -wɔn ʼgü tii, ˮkɛɛ kö ʼkwa
-a ʼbha -nu ma.
꞊Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ʼü kë
꞊dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ʼyö -kpan mɛ do -bha ziaan
-ta kö ʼwɔn yaa kë -mɛ -nu -waa -gi, ʼyö dho- ʼka ʼyö ʼwo- ˮdhɛ -kë, ʼyö -kë

ˮklϋϋklϋ. ꞊Ya kë ꞊dhɛ Samadhi mi ʼkö
bha ʼyii kë nu ʼnu ʼmɛ bha- -dhɛ,
-mëwɔn ʼö gun yöö- ˮdhiϋ ꞊slɔɔ ? ʼMɛ ʼö
ʼwo- -gi bha -yö -mɔɔ -bha ʼnu ʼö ga.
ʼKwa- pö ˮdhϋ kö kwa- -pö ꞊dhɛ kö ʼbhii
kë dɔ ü -de -wo -gɔ ˮgbɩɩ- kö- ꞊bhlëë -yö
kë- -bha, ˮtϋng ʼbha -yö -dho -wo ʼö -kë
꞊dhɛng -pë ʼka, ʼö go ˮsɛ -bha. ꞊Ya ʼgo
mü, bhi ʼö ʼü dɔ ü -de -wo -ya -dhɛ ʼka
bha, ü këyɔɔ -ta ʼkun. Nu -a -dhɛ. Kë
꞊dhɛ Samadhi mi bha- ‘dhö.
꞊Ya kë ꞊dhɛ ʼwɔn ʼbha ʼdhö ü -gɔ kö ʼüpö yi -dhɛ ʼö -gban kwaa- ꞊Danwo "sɛ
ʼgü -wɔn -bha, yii- ʼdrɛɛsü ꞊nɛ: 08 bp 857
Abidjan 08. Bureau Dan.

Kwaa- ꞊danwo pö "sɛ ʼgü -wɔn
Danwo pö ‘sëëdhɛ -dee -nu ‘ö woo zu ˮkpɛnng
Kwaa- Danwo pö
‘sëëdhɛ -dee -nu ‘ö ‘wo
kë sië, ‘ö- -nu -zun
ˮkpɛnng -dhɛ ‘yaa ꞊gblɛɛ
‘zü, ‘ö- -nu -pë ‘dhö kë
sië ‘Biya, wo -mü :

‘sëëdhɛ ‘ö -gban ˮgʋng
-yua bo -kɔ -bha -a ‘dhö,
-a ‘dhɛ ‘ö ‘wo- -dhɛ A
-Zlan -bha ‘ka waa- do
‘bha ‘ö -kë mɛ zuëˮ ˮpiϋ
-yua bo ‘sëëdhɛ ‘ka, ‘ö
yö -zë mɛ ga ˮkɛɛ ‘bha -

wa -kpan -a -bha ‘nu
bha, -a -nu ‘ka.
‘Sëëdhɛ -nu ‘ö
‘wo ˮdhϋ bha, -wo -dho
kwa –ta -dede ‘kunkwaa- ‘wɔndɔdhe –nu
ˮgblʋʋ ˮpiϋ. Ya kë ˮdhϋ

kö –yö -së kö ‘kwa kwa
baa- kö -wa zun ˮkpɛnng
yi ‘ö- ‘ka, ‘kwa kë mɛ
blɛɛsü ‘ka kö ‘kwa kwa
-bha ‘dhɔ.

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
ɛn
-gɛn
pied
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

ʼgü
"güü
꞊blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion
kpuuʼ

arbre
maison
père
termite
amour
singe
soleil
iroko
souche

"Nimlʋʋ 006

‘Kplotɛi

-Kwɛ 2005	

Kwaa- "Kɔdivuaa -sɛ ʼgü -wɔn
-Zlan -wo -ya -pö:
« ‘Mɛ ‘ö ‘yaa yë kë, -a mɛ ‘ya ‘dho pë -bhö. » (2
Tesadhonikö
3 : 10)
Dhiang -wo kpö ʼö go
ʼBiblë ʼgü ʼö -ya bha, mɛ
‘gbɛ -dede ꞊në ‘ö ‘wo mü
‘ö ‘wo- bho -sü ‘ka wo
ˮtʋʋ -dedewo. -Ziaanwo
꞊dhɛ ‘kö -gblü ‘dhö kwaaˮsɛ ya- ‘gü ya, -a -ta -kpɛa
꞊ya dɔ do ꞊dhɛ -kɔ ‘ö
gɔndënë do ‘bha ‘ö- pö

Gbadhɛ -sü ˮdhiϋ ꞊ya ziö

‘dhö ꞊dhɛ
-gblü -ya da kö ꞊sua -ya -da.
Mɛ ‘gbɛ -dede wo gbadhɛ -sü kë -sü ‘ka
wooyë
kpɛnngkpɛnngdhö
‘ka
꞊dɛɛ -yënng ya- ‘gü. -A
-wɔn ‘gü, mɛ -dede ‘ö
-kpla ‘dhö- -bha, ‘ö ‘yii këˮdhiϋ ˮwɛɛ ‘bha wlüüˮ bha, ‘waa ꞊mɔɔ-bha
kö -wa -mɛ dɔ.

Gbadhɛ -kɔ -yɛɛ ꞊ya kë
‘gbɛ. Mɛ ‘bha -nu -bha
-mü : « -Ka n -ta ‘kun kö
‘a ma ꞊bɛdhɛ ‘dhɔ, ˮiin
ma gɔ ꞊saa ˮdhiϋ ꞊ya
‘kɔn ». Mɛ ‘bha -nu ꞊de
‘pö -a -nu -bha -mü «
-Gblü ꞊ya n bho n –yɛɛ
꞊bhaa, pë ‘bhaa n -gɔ. »
-A
-wɔn
‘gü
꞊dheglizë -nu -wo wo -de
ʼkun -sü ‘ka ꞊dɛɛ mɛ suu
‘ö ‘wo ˮdhϋ bha- -nu -gɔ.

ˮMɔɔ- ‘sëëbho -mɛ -nu
꞊de ‘pö -wa -ya wo -de
‘kun -sü -bha. -Yö ˮdhϋ
tɛan- ‘ka ꞊dhɛ -wëëmɛ
-nu -ta -yö ‘kun, « kɛɛ -yö
-dho kë ‘mü ꞊dhɛ kö
‘kwa- dɔ. ‘Kwa- pö ˮdhϋ
kö kwa- -pö ꞊dhɛ ‘kwa
kwa -de ‘kun.

"Kpʋngtaadhɛ -wɔn
-Tosɛa -kë ꞊nëng ‘gü -sü ‘ö ‘në -nu ‘wii ꞊mɔɔ ꞊kö, ‘a -nu ‘ka

‘Në
dhebënë
-nu
‘ö
‘wii
꞊mɔɔ
tongtongdhö ꞊kö, ‘ö -a
mɛ ‘gbɛ -dhɛ
-ziaan
-kwɛ ‘yii kë yö ꞊kö
-kaɔng do ö ga ꞊plɛ
-bha,
-a
-nu
ˮgbɩɩtabho -sü kö -wo
-wɔ -a -nu ‘ka bha, ꞊në ‘ö
-ya kë ꞊dɛɛ -tosɛa kë -kɔ
-gɛn -dee ‘ka gɔɔn -nu -

Gɔndënë do ꞊në
‘ö ‘wɔn ‘dhö -siö -a -dhɛ
-a -bha dhebë ˮgblʋʋ
ˮpiϋ ‘wëëga -wɔn ‘gü,
ˮsɛgɔ ‘ö ‘wo- Izraɛdhö kë bha- ‘gü, ‘yö ‘wëë- ‘ö
waa- ö bha dhebë bha ‘ö
‘wo- ꞊mɔɔ woo- -tosɛa
-todhϋ
–sü
‘gü

gɔ ‘ö ‘ya ‘sɔ. -Wa -dhɛ
ˮkwi -wo ‘gü pedofili.
-Ziaanwo -a yi ‘yii
kë ꞊gwëë ꞊kö, ˮtan bho mɛ ‘kpii- ‘ö ‘wo-dhɛ
Mikaɛlö ‘Diakösɔngnö,
‘ö -kë ꞊Dhamlɛɛkɛn mi
‘ka ‘ö -a ‘tɔ ‘dhö ‘sɔ -sü
‘ka ˮkpʋngtaadhɛ -to
ˮdhϋ -sü ‘gü bha, -a ‘tɔ
-yö kë -zë ‘wɔn bha- ‘gü.
-Wo kë -kwɛ -nu -kë -a

-dhiang -bha ‘zuzu ꞊plöö
za dɔ -sü
-bha. ˮKɛɛ -a
piaˮ -yö kë -dhi -a ˮdhiϋ
‘to -dhɛ ‘gü. -Yö kë -kë
꞊sua ꞊në- ‘ka ‘yö ‘wo kë-ya -a -bha. Gɔɔn- ‘gbɛ
‘dede ꞊në ‘ö ‘wo mü
꞊dɛɛ ‘wɔn suu bha ‘ö- nu dhɔɔbhaawɔn ‘ka. Kë
꞊në ‘ö wo -së ‘yö ‘tɔng- nu ‘wo ‘dhö, ‘yö -kaso
‘dhö ‘dhö ; ‘yö ‘mɛ ‘ö

ˮBlɔɔdhɛwɔn do ‘bha ꞊nɛ ‘zü

‘gbaandhö, ‘ö gun kwaa‘wëë- ya -a ˮmiliɔng këng
-yaaga (300) ‘ka bha, ‘ö
ˮsiϋ -da -a ‘ka.
‘Wɔn bha ‘yö ma
-dedewo -a -bha dhebë
‘ka ‘yö dho ö ꞊gɔn bha,
-a -tazɔn ‘zuzu ꞊plöö.
‘Mɛ -nu ‘ö ‘wo -kë ʼpö

꞊dhɛ ˮsiϋ -ya -da -dhɛ
-nu ʼka, ʼkɔ -nu ˮiin pë
suu ˮwɛɛ ‘bha ‘ka ˮKwi
꞊plöö ‘ö wo ꞊në ‘ö ‘wo
ˮsiϋ ꞊dhuu ‘ö ‘wo- -nu
-dhɛ sapëë pɔngpie bha
꞊dhɛ ‘ö ‘wo nu ꞊wo ꞊loo
-dhɛ ‘ö bha- ‘gü, ‘ö- -naa
-gɔmɛ ‘ö ‘wɔn bha- -dhɛ

‘bha slaaˮ -dhɛ -bhɔ suu
bha- bho -wa ü ‘kun- ‘ka,
‘wo ü -da -kaso ‘gü.
-A -wɔn ‘gü -kwa
kwa ˮtϋng kë kwaa- ‘në
‘sɛɛnnë -nu ‘gü. –Kwa
-dhioo dɔ -dedewo -a -nu
-ta kö -wo wo ‘dho -dhɛ
-nu -ga. ‘Kwa ‘dho kwa
kwaa- -nu -zü ‘ö ‘wo -kë
dosɛng ‘ka wo -deta.
‘Kwa dɔ ‘ya- .

yö, ‘yö- pö yö -zë ö bha
-kwɛ -kaɔng -yaaga ö ga
ˮsaɔdo –naa ꞊nɛ yë ‘gü,
‘wɔn suu bha, ‘yii kë- yö
do.
‘Mɛ ‘ö ‘wɔn -kë bha kö
slaaˮ suu ‘bha ꞊në ‘ö yöö
-da -a ‘gü. ꞊Zang -nu -wo
-tun ꞊kö ʼkɛtö kë-.

Mɛ ꞊slɔɔ -pë -nu -wɔn
-A -kwɛɛ -kaɔng
-yaaga ö ga do -naa ꞊nɛ,
2

Bü -wɔn -kun -së -sü

-kwaa ˮsɛ ˮdhiϋ -mɛ -yö
kë- -pö ꞊dhɛ ‘kwa ‘dho

biö -bü kë- ‘zü. ˮKɛɛ yöö꞊gban ‘gü, ˮbü kë -mɛ

‘bha -nu -wo -tun ꞊kö -a
kë-. -A -gɛn -mü ꞊dhɛ -

"Nimlʋʋ 006
a ˮsɔn waa- -wü, -a kwi
waa- -dhɛ ˮwɛɛ ‘bha -nu
-wo mɛ -kë ‘në ‘kpɔ -mɛ
‘ka. -Ziaanwo -yö -bhɔ
-a -bha ꞊dhɛ -a gbo -yö

‘Kplotɛi

‘në -naa ˮyua ꞊bɛdhɛ -nu
‘ka.
‘Kö ‘zü yöö kë
ˮdhϋ ꞊wɛ, -a gbo ‘ö bha
-yö ˮsɛ dhi -pë ‘ka, ‘ö-

-Kwɛ 2005	

‘saa- ‘gü, ˮdhü suu ‘gbɛ
-nu wo bhɔ -a -ziaan -ta,
‘ö ˮbü ‘yaa kë yën -pë
‘ka. -A -kë ˮdhϋ -sü bha-

‘gü, kö -yö -së kö ‘kwa
‘dho- zë-.

ʼWɔn ʼö -gban -potaasü -wɔn -bha.
‘Wɔn ‘ö -gban -foodɔn -bha

-Kwɛ ‘ö ziö sië ‘dodo, ‘mɛ
-nu ‘ö
-foodɔn ‘dhö- -nu -bha, a -nu -da ‘gü ꞊në ‘ö -da ‘ö dho- ‘ka.
-Kwɛ ‘ö -ziö tiidhö bha (2003), mɛ
ˮgblü -kaɔng do ö ga ˮsaɔplɛ waamɛ këng do ö -kɔ do (17110) ꞊në ‘ö
ˮyua bha ‘ö gun- -nu -bha kwaaˮKɔdivua -sɛ ya- ‘gü. -Kwɛ ‘dhɛ ‘ö ziö ˮsia- yö ya (2004) mɛ ˮgblü
-kaɔng ꞊plɛ waa- mɛ këng -yiisiö ö kɔ ˮsaɔplɛ waa- mɛ ˮsuɩsiö (20479)
꞊në ‘ö gun- -nu -bha. ꞊ya kë ˮdhϋ
kö -a -nu -da ‘gü -yö -da mɛ ˮgblϋ yaaga waa- mɛ këng -yaaga ö -kɔ
ˮsaɔdo waa- mɛ ˮsuɩsiö. Kö -yö kë
-da -a ‘gü ‘kpii-dedewo. Kö
zuëdhiϋtɛɛwɔn ꞊në ‘ö bha. ꞊Dhɛ ‘ö

-kë ˮdhϋ, ‘yö kwaa- ˮsɛ ˮdhiϋ -mɛ nu ‘wo ‘yaannu ‘wo
-dhɛ -ga
‘wɔn bha- ‘gü kö ˮyua bha yöo ‘dhɛ
kë -kɔ ‘ö- -bha ‘wo- -naa yö. ꞊Dhɛ ‘ö
-kë ʼpö ꞊dhɛ ˮkɩsʋ ‘kpii- ‘bha -yö
-dhö ‘ö -ya -sü ‘ka -dewɔn ˮdhiϋ
ˮyua
-wɔn
ˮgblʋʋ
ˮpiϋ
ˮkpʋngtaadhɛ -bha ‘ka bha, ‘yö
‘wɔn bha kwaa- ˮsɛgɔ ˮdhiϋ -mɛ nu ‘wo- -zɔn ˮkɩsʋ -gɔ ˮdhiϋ -mɛ nu ‘ka. -Kaa -ga ‘yö ‘pë -nu ‘ö ‘wo
nu kwa -dhɛ, kwa -ta -kun ‘ka -pë
-nu ‘ka, -a -nu ꞊gban -loo ‘kota -sü
sɔng ‘ö -kë ˮmiliɔng ˮgblü do waaˮmiliɔng këng ˮsaɔdo (1600). Gɔ yiisiö ‘ö ‘wo- -nu -dhɛ ˮKwi -wo ‘gü
4 x 4, -a -nu ˮsaɔplɛ (7), ꞊poponi -

kaɔng ꞊plɛ (20), -dhöö ‘ö dhebë nu woo- -ya wo -bha kö ‘wa ‘dho
ˮyua ‘sü- (kapɔtë) -nu waa- pë suu
‘gbɛ ‘bha ‘dhö.
꞊Ya ‘go mü –wa -dhɛ kwa -gɔ kö
‘kwa ‘dho ꞊dhɔtrɔɔ -nu ˮpiϋ -wo
kwa pike ‘wɔn ‘dhɛ bha- -kang
bha. ‘Kwa pö kwaa- pë ˮgblϋgblϋ
-nu ˮiin -a ‘sɛɛnnë -nu -bhö, -yö së kö ‘kwa kwa -kɔ -nu ˮzu ꞊kö
bɛɛsü. ꞊Ya ‘go mü ‘zü ‘kwa kwaa- sɔ
-nu, pë ‘fiëë -nu ˮzu, -kwaa -nu ziö
ˮyi ˮwɔn -sü -nu ‘ka.
-Dhioo ‘ö ‘wo- -nu dɔ kwa -ta yö
꞊në -a ‘bha -nu ꞊në ‘ö ‘wo bha. ‘Ya
‘dho kë- kwa ‘gü ˮwlaawɔn ‘ka. Kwa
-dega -a ‘wɔn -së -mü.

ʼWɔn ʼö -gban troo -nu -bha mɛ wɔkɔ -nu ʼgü
ˮDhasi (ˮsɔdha) ‘ö
gblaa- ˮbudhangdhe ‘ö-nu -gɔɔ ‘ö ‘wo nu kwaaˮsɛ ‘ö ya -a ‘gü -gblü -wɔn
‘kosɔn ‘ö ‘wo- -nu -dhɛ
‘ONISI kwa -wo ‘gü, ˮkɛɛ
‘ö ˮKwi ‘dhö ö bha -dhɛ
(ONUCI)
bha,
-wo
꞊dhadio do ‘bha -ya -sü
‘ka. Kwa -mɔɔ -a -bha ‘ö
‘kwa kwa ˮtʋ to -a -bha.
Kwaa- ˮkwi -pö -nu ‘ö -wɩ
-a -nu ‘gü ꞊kö ˮtϋng ‘ö ya‘gü, wo -mü: ‘Biya -dhɛ

‘ONISI ‘ƐFƐMÖ
‘dhö,
-Buakɛɛ -dhɛ FM. ꞊Dhadio -tiaandhe
‘dhö, ˮDalʋa -dhɛ waa- -mü. ʼWɔn -nu ʼö ‘wo
ˮKɔdhɔkɔ -dhɛ ‘dhö -a -nu -gban troo -tiaandhe ‘ö‘ka. Yamusoklɔɔn -dhɛ, suu ‘bha ‘dhö –kë
ˮMaa -dhɛ, ꞊Wegine - -dhöökpö -zuö -sü -nu
dhɛ,
-Dukwitaa - ʼka, -a ʼdhö, ꞊naɔ yö -kɔ
dhɛ, Daokro
-dhɛ, - -nu, ʼwɔn -nu ʼö ʼwo kë sië
Bɔngduku waa- ˮSanng ˮkpϋngtaa -a -nu ʼdhö,
Pedro -dhɛ -nu -zë -a -nu ʼyö- -nu -dhiang zë ˮKwi -bha -yö -dho -ya ꞊taama. wo waa- kwa -de -wo -nu
꞊Dhadio bha -wa ʼö ʼwo kwaa- ˮsɛ ya- ʼgü,
-dhɛ kwa -de -wo ‘gü -a -nu ʼgü. ʼMɛ ʼö ʼwo wo
‘ONISI ‘ƐFƐMÖ. ˮKwi -zë ˮtʋ to -a ꞊dhadio bha -a
-yö ö bha pë -dhɛ ONUCI- -bha ꞊dɛɛ -yënng ya- ‘gü

kwa -gɔ ˮsɛ ʼö ya- ʼgü, -wo
-mɔɔ mɛ ˮmiliɔng -yiisiö bha. -Yö -ya ʼpö ˮdhϋ kö yö ˮsɛ waannu -dhiang nu zë.
ˮDhasi -nu ‘ö ‘wo bha, ʼwii
kë kë ˮsɛ dosɛng -bha
ˮdhasi, ʼka. -A ˮbin. ˮSɛgɔ
ʼgbɛ ꞊në ‘ö ‘wo wo -gɔ
dun ‘yö- -nu -wo -yö -kë
do kö ‘wo ‘wɔn ‘gbɛ -dhɛ
kë wo ‘kwëë-. ꞊Ya kë
ˮdhϋ kö ˮsɔdha -nu bha wo -go ˮsɛ ʼgbɛ ꞊në- ‘gü

Gɔ -yö -kpɛa ꞊dhɛ ‘në -yö ꞊kpɛa -ee ?
꞊plöö -a gbö ꞊tuabhodhɛ
-Aga ‘yö gɔ ‘në
‘gü. -Wo -gun gɔ ʼkpii- sɛɛnnë do ‘ö nu ‘ö -siö
ʼgü ‘yö ‘wo gun ‘dho sië.
-a -nu -ta ˮwɛ ˮbɩngdhö.

-A
-dhɛ
‘ö
gɔndënë bha ‘ö- yö, ‘yöpö : « ‘Aa -ka klɔɔ- -wɔn -

"Yɩɩ -wɔn
Gɔndënë do ‘bha
꞊në ‘ö -ya gɔ ‘gü ‘yö ‘wo
gun ‘dho sië -a dɔ- ˮkwi

3

"Nimlʋʋ 006
ga. ‘Pë ‘kö ‘ü -tun ꞊kö
sɛɛnnë ʼka ʼö ü ziö -kɔ
ʼdhö ya, ʼbha kë ꞊diö

‘Kplotɛi

‘kpii- -yö -dho kë- ˮgbɩɩ-kɛɛ ! »

-Kwɛ 2005	

-Yö -kë -a ‘gü
꞊dhɛ gɔ -yö -kpɛa ꞊dhɛ
mɛbhɩɩdhe -yö ꞊kpɛa.
Kesɩ Dhifɔngsü

"Gwϋng
« -A -kun ˮgbɩɩ- -mɛ ꞊në ‘ö- ꞊trɔɔn ꞊slɔɔ. »
‘Ü -dewo -wɔn kë ʼö- wo ü -gɔ ˮgbɩɩ-, ‘ö ‘ü
-Pamɛbhamɛ -wo pö sië bha, ü -din ‘ya ‘dho yën-.
Ü zuëˮ -yö bhɔ -a -wo pö

-bha.

-sü -bha ꞊dhɛ -tɔ gɔn zuëˮ -yö bhɔ po ꞊gee
꞊Kesɩ Dhifɔngsü

Pë -Wlangda -sü
‘Sëëdhɛ -be ‘në -nu ‘ö- -nu
-yö ˮkpɛnngdhɛ ‘yaa ꞊gblɛɛn ‘zü
.‘Sëëdhɛ ‘në -nu ‘ö ‘wo ˮdhϋ bha
wo –mü :
-Kɔ -mɔɔ ‘wɔn -bha -sü -yö
Yesu -gɔ kö -yö mɛ dha.
Yesu -bha mɛ -nu ꞊klang- kë
-wo -nu.
‘Sëëdhɛ ‘ö -gban ˮgʋng -yua
-bha -kpɔ mɛ ‘ka -sü -bha.
꞊Ya kë ˮdhϋ kö -ka ka baasië kö ‘ka ‘wëëga ‘në ‘bha -ya -ka

-kɔ ˮsɔɔ kö -wa yö ˮkpɛnng yi ‘ö‘ka, ‘ka ‘to ‘ka- -nu ‘dhɔ.
꞊Ya ‘go yö –zë –a ‘gü,
꞊klang- –tiantiandhe –dede ‘ö
–gban ‘mɛ ‘ö ü zuëˮ ‘dhö ꞊gi –sü ‘ka
‘wɔn ‘bha ‘kosɔn, ‘ö dho kë –kɔ ‘ö-bha kö –yö ‘go ü zuëˮ ˮpiϋ, -a
꞊klang- bha –a do –yö –dho kë‘Dannëngdhö ˮkwi –a ˮsu ‘ö –kë
‘Utö (Août) ‘ka, -a ‘gü. –A zü –yö
–dho bho- -a –dhɛkpaɔyi –Blɛɛsü
‘ka, ‘yö- ˮdhiϋ ‘dhö ta –a ˮsaɔdo

–naa ‘ka. –A ꞊plɛ -naa –yö –dho këˮZuan Wɛn ˮsu ‘dhɛ ‘ö –kë Juillet
‘ka bha, ‘ö sü -a –dhɛkpaɔyi –kaɔng
꞊plɛ ö ga ˮsaɔdhu (25) –bha ‘ö yö‘ka –a –kaɔng –yaaga (30) –bha.
ˮKɛɛ -kaa ‘gü ma –së ‘ka; Mɛ ˮpɛpɛ
‘ö kaa- nu ꞊klang- ꞊plɛ bha, -a –nu
–ta bha, –ka –dhɛkpaɔyi do ‘to
ˮdhiϋ kö ‘ka nu.

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ ꞊plöö ‘ü- -zɔn

	

4

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.

"Nimlʋʋ : 007

-kwɛ 2005 	"su –bha ‘sëëdhɛ -mü	 "Gwɛɛtaawo	

-Dɔdhɛ

Dhiang -wo tiaandhe

WƆN -TAƆNG -MA ʼGÜ ʼSËËDHƐ

ʼSëëdhɛ ya -yë -kë -mëwɔn ʼgü ?

-Më ʼö -kë ʼyö bhii ü -de -wo pö ? Sëëdhɛ ʼö ya -yö -kë ü -de -wo ʼgü -mëwɔn
ʼgü, ʼyö ʼyii kë ˮKwi -wo, ˮDhima -wo, ʼGlɛɛ- -wo -nu ʼgü ?
-Ya ʼö- wo kwa -wo ʼgü bha, -yö -kë ˮdhϋ kö -ya -zɔn kwa -dhɛ -blɛɛsü ʼgü ꞊dhɛ
kwa -dega -wo ʼö -kë ꞊Danwo ʼka bha -yö ꞊bhlëë -sü ʼpö. -Wo -nu ʼö -Zlan -ya
-nu -da bha, -a ˮwɛɛ ʼbha ʼyaa ꞊bhlëë -sü kö -yö ziö- ʼka- ʼbha -ta. ʼPë ʼö -a -dhɛ
ʼdhö- -bha kö ʼkwa- kë, yö -mü ꞊dhɛ kö ʼmɛ ʼö ˮdhϋ -yö ꞊bhlëë -ya ö -de -wo
-bha kö -yö kë -tiaandhe -wo ˮwɛɛ pö -mɛ -nu "yan ʼgü "kpʋngtaa. Yö ꞊nëwɔn ʼgü, ꞊ya kë ꞊dhɛ ʼbhaa dɔ ü -de -wo -wo pö -dhɛ ʼka, kö -a -dhɛ -ya -bha kö
ʼö sü ꞊dɛɛ -bha, ʼü -ya -a draan- -sü -bha.
-A ꞊plɛ -naa -mü ꞊dhɛ -yö -ya kwa -de -wo ʼgü ˮdhϋ kö ʼwɔn -nu ʼö ʼwo -kë
kwaa- ꞊Danwo pö ˮpɛɛn -ta, ʼwɔn -nu ʼö ʼwo -kë kwaa- ʼKɔdivua -sɛ ʼgü, ʼwɔn nu ʼö ʼwo -kö ˮkpʋngtaa kö ʼkwa ʼdho kë- -a -nu ꞊gban -wɔn ʼgü tii, ˮkɛɛ kö ʼkwa
-a ʼbha -nu ma.
꞊Ya ‘go mü, -a -dhɛ -ya -bha kö bhi ‘ö ‘ü ‘sëëdhɛ ya -a -wo pö sië bha, ʼü kë
꞊dhɛ mɛ ‘bha ‘ö ‘wo Samadhi mi -kë -a ‘dhö. ‘Mɛ bha ʼyö -kpan mɛ do -bha ziaan
-ta kö ʼwɔn yaa kë -mɛ -nu -waa -gi, ʼyö dho- ʼka ʼyö ʼwo- ˮdhɛ -kë, ʼyö -kë

ˮklϋϋklϋ. ꞊Ya kë ꞊dhɛ Samadhi mi ʼkö
bha ʼyii kë nu ʼnu ʼmɛ bha- -dhɛ,
-mëwɔn ʼö gun yöö- ˮdhiϋ ꞊slɔɔ ? ʼMɛ ʼö
ʼwo- -gi bha -yö -mɔɔ -bha ʼnu ʼö ga.
ʼKwa- pö ˮdhϋ kö kwa- -pö ꞊dhɛ kö ʼbhii
kë dɔ ü -de -wo -gɔ ˮgbɩɩ- kö- ꞊bhlëë -yö
kë- -bha, ˮtϋng ʼbha -yö -dho -wo ʼö -kë
꞊dhɛng -pë ʼka, ʼö go ˮsɛ -bha. ꞊Ya ʼgo
mü, bhi ʼö ʼü dɔ ü -de -wo -ya -dhɛ ʼka
bha, ü këyɔɔ -ta ʼkun. Nu -a -dhɛ. Kë
꞊dhɛ Samadhi mi bha- ‘dhö.
꞊Ya kë ꞊dhɛ ʼwɔn ʼbha ʼdhö ü -gɔ kö ʼüpö yi -dhɛ ʼö -gban kwaa- ꞊Danwo "sɛ
ʼgü -wɔn -bha, yii- ʼdrɛɛsü ꞊nɛ: 08 bp 857
Abidjan 08. Bureau Dan.

Kwaa- ꞊danwo pö "sɛ ʼgü -wɔn
Danwo pö ‘sëëdhɛ -dee -nu ‘ö woo zu ˮkpɛnng
ˮSu

waa- -dhɛkpaɔyi -nu dhong -kɔ

‘Wɔn ‘ö -gban ˮsu
-nu ‘tɔ -nu, -dhɛkpaɔyi
-nu ‘tɔ -nu -bha ˮMaa
ˮsɛ, Gbiaangwinng ˮsɛ
waa- ‘Siiplöö ˮsɛ ‘gü, ‘ö
mɛ ꞊gban dho -a -nu
dɔ- -yö -së kö ‘mɛ ‘ö ‘ü-

-nu dɔ, -a -nu -ya k ö
‘ü- bɔ ˮZɛ Emaniɛlö dhɛ ˮMaadhö. ˮKɛɛ ü
-zo ‘ya dho bhɔ- ü -de
‘tɔ ‘ö ‘katö didangtite ta -a nu -sü ‘ka. -A -ya
ü bha ˮsu dhong

‘sëëdhɛ bha- -ta. Yi-kë
ˮdhϋ
kö
-Pamɛbhamɛ -zo ‘ya
‘dho
‘pö
ü
‘ka
yiplɛɛbha.
꞊Ya kë ˮdhϋ kö yi- pö ꞊dhɛ ‘ö sü zangvie -

bha
‘ö
yö‘ka
desangblö -bha, ‘ü- -nu
‘tɔ nu kwa
-de wo
‘gü.
Kö Atanna -yö ü -ta
‘kun -a -nu ꞊slɔɔ -sü bha bha ‘aa -yö kë.

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
ɛn
-gɛn
pied
ɛɛn
꞊gblɛɛn
long

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

ʼgü
"güü
꞊blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion

arbre
maison
père
termite
amour
singe
soleil
iroko

"Nimlʋʋ 007

-Dɔdhɛ

-Kwɛ 2005	

Kwaa- "Kɔdivuaa -sɛ ʼgü -wɔn
-Tosɛa -kë ‘flëë- ‘gü dhe ‘ö ‘yaa ‘dhö ‘ö- wo
‘Wɔnyaa kë
-mɛ
-nu ꞊wa kë
‘gbɛ ꞊dɛɛ. ‘Kwa- pö
ˮdhϋ kö kwa- -pö :
꞊kwamɛ
-nu,
mɛzëmɛ -nu. ˮBin
‘ma -dhɛ ꞊kpaɔ kwa-ma ꞊dhɛ -dhɛ ‚ö ꞊ni
-wa mɛ zë-bha
ˮiin -wa mɛ ꞊gi -a bha. ꞊Ya kë ˮdhϋ kö
-tosɛa -kë ‘flëë ‘gü
-sü ˮwɛɛ -dede ‘yaa
‘dhö kwaa- ˮsɛ ya-

‘gü. -A -kë ˮdhϋ -sü
bha- ‘gü, ‘yö ˮsɛgɔ
ˮdhiϋ -mɛ waa- ö -kɔ
꞊wlöömɛ -mɛ -nu
‘wo ˮKwi -a ˮsu ‘ö
-kë ‘mɛ- ‘ka bha, -a
-bha -dhɛkpaɔyi
kaɔng -yaaga
naa bha, ‘yö ‘wo
‘wëë- miliaa do
-waa ˮmiliɔng këng
ˮsɔɔdhu
(1.500.000.000 ) nu
꞊polisü -nu -dhɛ kö -

wo gɔ -nu waa- pë
ˮwɛɛ ‘bha -nu ‘ö-nu -mawɔn -nu ‘ö
dho zun- -nu -bha
kö- -nu ‘gü -yö kë
ˮ gbɩɩ-, kö- -nu -kɔ yö ziö ‘wɔnyaa kë mɛ -gɔ, -a -nu ‘dhɔ‘ka. ˮSɛgɔ ˮdhiϋ -mɛ
-nu -wa -pö ‘pö ꞊dhɛ
-kɔma ˮgblϋϋ- kë -sü
‘ö gɔ -mɛ -nu ꞊polisü
-nu ꞊zinng ‘gü bha, yö yën. Kö -yö -dho

kë- -dankwëë -wɔn
‘ka, ˮiin ‘yaa kë- ‘ka
-ee, yö ꞊në kwa ˮyan
‘dhö -bha ˮtϋng ya‘gü televisiɔng ‘gü ‘ö
‘wo- -dhɛ « -Yö ‘to
ˮdhϋ ‘ö ˮKwi ‘dhö-dhɛ sa sufi » bha.
Atanna -yö dɔ kwa
-gban -gɔ kö ‘wɔn
ˮpɛpɛ -nu bha, -a
-nu fiëë -yö kë kö
‘kwa kw -de ꞊slɔɔdhɛ
‘në ‘bha yö.

"Kpʋngtaadhɛ -wɔn
Mɛ ‘kɔn -wɔn -dede ꞊nɛ

꞊Dhamlɛɛkɛn mi do
‘bha ‘ö ‘wo- -dhɛ ‘Nëil
Aamëstrɔnnggö ( Neil
Armstrong ) ‘ö -kë mɛ
-blɛɛsü ‘ka ‘ö -ta ˮsu
-ta, ꞊ya ˮfɔngfɔng
-dede ‘sü ö bha wun
bho -mɛ ˮpiϋ. -A -sü
ˮpiϋ
-gɛn -mü ꞊dhɛ
-a -bha wun ˮdhɛ ꞊në
‘ö- ˮpɛɛn ‘në sɛɛnnë
‘bha ˮdhɔɔdɔ miliɔng
do waa- ‘wëë- ˮgblü
këng do ö -kɔ -yiisiö (
1.800.000 f ). -Më ‘ö -

Gɔndënë do ꞊në
‘ö ‘wɔn ‘dhö -siö -a -dhɛ
-a -bha dhebë ˮgblʋʋ
2

kë ‘yö- ˮdhɔɔ dɔ ? Wun
bho -mɛ bha, -ya -pö
꞊dhɛ -a kë ‘ö- wo ˮdhϋ
bha -a -gɛn -mü ꞊dhɛ
‘mɛ ‘ö- -bha wun ‘ö
bha, mɛ -tiaandhö
-dede, ‘ö- -wɔn ‘dhö
ˮgbɩɩ-, ‘ö -ya -sü ‘ka
-dewɔn ˮdhiϋ, -yö -mü.
꞊Ya ‘go mü -a -gɛn ꞊plɛ
-naa ‘ö ‘dhö, yö -mü
꞊dhɛ ‘yaa gun nu sië
‘zü ö -gɔ bho -dhɛ ‘gü ö
ˮpiϋ, ˮkɛɛ kö yö꞊në -a
‘kosɔn ‘yö mɛ ‘gbɛ ‘ö

gun nu sië ö ˮpiϋ wun
bho- -dhɛ ‘gü, -a -bha
–kë
mɛbhɩɩdhe
-tiaandhe
‘ka
-sü
-wɔn ‘gü. -A bha nu ‘ö
‘yaa gun- wo sië ‘zü
bha, mɛ -nu ‘waa nu
‘zü. -A -gɛn -yaaga
-naa ‘ö wun bho -mɛ
bha ‘ö- nu, yö -mü
꞊dhɛ ‘mɛ ‘wun ‘dhɛ
ˮdhɔɔ dɔ
-mɛ -nu
ˮgblϋgblϋ ‘ö ‘wo -kë
-nu wo ꞊dhɛ ‘Diɔnö
Kenedi ( Jonh Kenedy )

ˮBlɔɔdhɛwɔn do ‘bha ꞊nɛ ‘zü

ˮpiϋ ‘wëëga -wɔn ‘gü,
ˮsɛgɔ ‘ö ‘wo- Izraɛdhö kë bha- ‘gü, ‘yö ‘wëë- ‘ö

waa- ö bha dhebë bha ‘ö
‘wo- ꞊mɔɔ woo- -tosɛa
-todhϋ
–sü
‘gü

Ɛlvis Presle ( Elvis
Presley ), Napoleɔng
waa- -gblüdë Siɔndes
1( Chiondes I ) -nu
‘dhö, -a -nu -mawɔn
-yö -gun -a -bha wun
ˮdhɛ -bha woo- wun
ˮdhɛ ˮdhɔɔ dɔ -dhɛ ‘gü.
Mɛ ‘kɔn -wɔn ꞊ya kë
꞊dɛɛ ‘gbɛ ˮkpʋngtaa.
ˮIin ꞊dhɛ ‘wɔn bha ‘yaa
ka ‘kɔn ˮwɛ -ee ?

‘gbaandhö, ‘ö gun kwaa‘wëë- ya -a ˮmiliɔng këng

"Nimlʋʋ 007
-yaaga (300) ‘ka bha, ‘ö
ˮsiϋ -da -a ‘ka.
‘Wɔn bha ‘yö ma
-dedewo -a -bha dhebë
‘ka ‘yö dho ö ꞊gɔn bha,
-a -tazɔn ‘zuzu ꞊plöö.
‘Mɛ -nu ‘ö ‘wo -kë ʼpö

-Dɔdhɛ

꞊dhɛ ˮsiϋ -ya -da -dhɛ
-nu ʼka, ʼkɔ -nu ˮiin pë
suu ˮwɛɛ ‘bha ‘ka ˮKwi
꞊plöö ‘ö wo ꞊në ‘ö ‘wo
ˮsiϋ ꞊dhuu ‘ö ‘wo- -nu
-dhɛ sapëë pɔngpie bha
꞊dhɛ ‘ö ‘wo nu ꞊wo ꞊loo

-Kwɛ 2005	

-dhɛ ‘ö bha- ‘gü, ‘ö- -naa
-gɔmɛ ‘ö ‘wɔn bha- -dhɛ
yö, ‘yö- pö yö -zë ö bha
-kwɛ -kaɔng -yaaga ö ga
ˮsaɔdo –naa ꞊nɛ yë ‘gü,
‘wɔn suu bha, ‘yii kë- yö
do.

‘Mɛ ‘ö ‘wɔn -kë bha kö
slaaˮ suu ‘bha ꞊në ‘ö yöö
-da -a ‘gü. ꞊Zang -nu -wo
-tun ꞊kö ʼkɛtö kë-.

Mɛ ꞊slɔɔ -pë -nu -wɔn
-Bhöpë suu -dee ‘ö nu -sü ‘ka
‘Kuu- waa- baa suu
-dee ‘bha ꞊ya nu. -Wa -nu
-dhɛ yavo. ˮKwi -a ˮsu ‘ö -kë
‘zuɛn- ( Juin ) ‘ka ‘ö -ziö ya,
‘yö ‘wo -a -nu -zɔn ‘ka ˮkwipö ‘ö -kë Bokangda ‘ka,
ˮBawlɛɛ -naa ˮsɛ ‘gü , ꞊në -a

‘gü, ˮkɛɛ ‘pödhɛ ‘në ‘bha ‘ö
mü ‘ö -kë Tekikro ‘ka ꞊në ‘a
‘gü, ˮkummana ‘ö ˮpɛɛn
‘dhɛ bha- ‘ka -a ‘wëëdhö.
-Kɔlookota do ‘bha ‘ö mü ‘ö
‘wo -a -dhɛ Akomibla ꞊në ‘ö
nu ‘wɔn ‘dhɛ bha- ‘ka. ˮKɛɛ

‘yii kë kë pëtamɛ -mɛ -nu ‘ö
‘wo -kë kwaa- ˮkwi -nu ‘ka
‘ö- -nu ‘tɔ ‘dhö -kë Anadɛɛ
‘ka, -a -nu tiiʼ ‘ka -wɔn ‘ka. A -wɔn yaa ꞊gblɛɛn ‘zü kö
tapë suu -dee -nu bha -wo

wo ˮkpɛnng kö ˮKɔdivuaa mɛ -nu ꞊gban ‘kwa- dɔ.
꞊Ya kë -Zlan dhɔɔbhaa ‘ka
mɛ ꞊gban kwa -dho -a suu
ta- ‘pö. Kö -kwa kwa ˮya ʼto
tapë
-dee bha- nu -gɔ.

-A ˮdhɛ ‘ö ꞊dhɔtɔɔ nu -wa ꞊slɔɔ bha, -wa -sü
kurang -bha mɛ ‘kun -sü
꞊në- -bha. -Wa -pö ˮyua
bha ꞊ya kë ‘mɛ ‘ö- ‘gü, ꞊ya
‘pa -a -gɔtëng ‘ka, ‘yö -yɛ -a bha ꞊dhɛ kurang -yö mɛ sü. A ‘bha
-nu ꞊ya kë ‘mɛ ‘ö
glɔɔ ˮdhɛ ˮkpɛa ‘dhö- ‘gü,

ˮtan -nu ‘wo ˮwɩ sië ˮgbɩɩ
‘ka, -wo -pa -a -bha ˮyua bha. ‘Yënng- ‘yaa -dhɛ ‘ö- bha -tiaandhe ‘ka, -yö -pa
mɛ ‘bha -nu
-bha ˮyua bha ‘pö.

ʼWɔn ʼö -gban -potaasü -wɔn -bha.
Glɔɔ ˮdhɛ ˮkpɛa -yua
ˮYua ‘ö -kë glɔɔ ‘dhɛ
ˮkpɛa -yua ‘ka bha
-yö dhɛ ꞊gban ˮpɛpɛ ‘gü
ˮkpʋngtaa. -A ˮdhɛ -yö
-dhö. ‘Ö gun -blɛɛsü -yö
-gun mɛ ‘gbɛ ‘gü ꞊dhɛ ˮyua
‘ö ˮdhɛ ‘yaa ‘dhö yö -mü. -A
ˮbin, -a ˮdhɛ -yö -dhö.
‘Wɔn do ‘ö mü yö

-mü ꞊dhɛ‚ ʼmɛ ʼö ˮyua bha
‘ö- -bha, -a -mɛ ꞊ya ꞊bɛdhɛ
‘sü ö ‘sü -kɔta. ꞊Dhɔtrɔɔ -nu
-waa pö -ya ‘sü -kpɛawo, kö-dhɛ -ya -bha ꞊dhɛ -ya -nu wo -ya ꞊bhlëë ‘gü. ‘Ya ‘dho wlö
dhɛkpaɔyi ‘bha -ta
tongtongdhö -yö ‘to- ‘ka
ˮdhϋ ˮyua -yö bo.

ʼWɔn ʼö -gban troo -nu -bha mɛ wɔkɔ -nu ʼgü
-Yö -së kö ‘në ‘kpɔ -sü -naa ˮdhiϋ -yö ‘to ˮwɛ -ee ?

-A yi ‘yii kë ꞊kwëë

‘në ‘kpɔ -sü, ˮiin ‘në ‘kpɔ

‘wo ˮdhϋ bha -wa -pö ‘wii

-sü -nu, ˮsɛ -to ˮdhϋ -sü -a

‘dhɛ ‘ö -kë ꞊dhɛ -wo ˮkwi

-nu bha -wa -pö ‘wii kë wo

-A -gɛn

‘wo bha, ꞊në ‘ö -wa kë ˮsɛ

꞊kö, kwaa- Mɛtii ˮsɛ kpö

-wo -pö -a -nu ‘gü bha, -a
-nu ꞊gban -wo kë -yakwëë

‘kpii- do ‘ö -gban ‘në ‘kpɔ
-wɔn -bha –a

-kë. -A -ta,

꞊dheglizë ‘ö -kë katodhikö
‘ka,
-a
–gban
-bha
ˮgblϋgblϋ -nu bha, ‘wɔn bha

‘yii kë dhi -a -nu -dhɛ. -Zlɔɔ

-sü ˮdhiϋ ‘to -sü bha, evɛkö
-bha yö- ‘gü tongtongdhö.
꞊Bɛdhɛ ‘sü -sü -nu, -dhöö
-ya mɛ -bha

-sü kö ‘wa

‘dho ‘në ‘kpɔ- -nu, ‘gu bho
-sü waa- -a kë -sü kö dhebë

-nu -wo kë ꞊gblöödhe -nu
‘ka -sü -nu bha, -Zlan ‘gü

-mɛ -nu ˮgblϋgblϋ -nu ‘ö

ˮwɩ- -bha ꞊dɛɛ, ˮiin dhiaˮ.

-mü ꞊dhɛ ‘kwa-

pö ˮsɛ -yö ˮgla, kö kwa- pö ‘në -yö ‘kpɔ. ‘Mɛ -nu ‘ö

‘wo - pö ꞊dhɛ ˮsɛ ˮgla -sü
‘yii -gban ‘në ‘kpɔ -wɔn

-bha bha, ꞊sua ꞊në ‘ö
‘wo- -kë. ‘Pë ‘ö ‘yaa ˮsɛ
ˮgla, yö -mü ˮflɛɛ, ꞊flü,

ˮiin -kɔma ˮgblüü- -nu kë

‘wëë- ꞊kwaan -sü -nu ‘ö

‘ö- ‘gü, ‘yö -a ˮsɛ ‘yaa ˮgla.
‘Yaa yö -zë -a ‘ka, -zlɔɔ ‘në
‘kpɔ -sü -bha -sü, ˮiin -a
ˮdhiϋ ‘gbaannu -sü ‘yaa
-mü.

Bhi ‘ö ‘ü ʼsëëdhɛ ‘ö ya
-a -wo pö sië bha, ü ü -bha pö -a ‘gü mü ꞊dhɛ ?

"Yɩɩ -wɔn
Gɔndënë do ‘bha ‘ö -kë
ˮbü kë -mɛ ‘ka, ‘yö nu ö gbö

‘Mɛ ‘ö buu -da ꞊zloo -bha tele ʼgü

꞊tuaabho ˮKwi ꞊plöö. -A nu
-kɔ -blɛɛsü ꞊në ‘ö ‘ö ˮKwi

꞊plöö ‘ö ‘kwa ˮwɩ sië- ‘ka
ˮdhϋ bha. Mɛ bha -dhɛ

-ya ꞊kpaɔ, tele ꞊ya bho -wo
-sü -zë -a ‘ka, -ya ‘ö -yaawo
3

"Nimlʋʋ 007
-a -ga -sü -bha bha, pëbhö
ˮtϋng -yawo, ‘yö ꞊ya gun
‘go- -naa -a -bha. -Yö -to yö
꞊në- ‘gü ˮdhϋ, kö -a ‘dho -yi
‘yaa ꞊gblɛɛ ‘zü ‘pödhö, ‘yögbö ‘dhö -a -bha buu -dee
dhɔ, ‘yö ‘mɛ bha ‘ö- sü ‘ö ö

-Dɔdhɛ

bha pë dɔ ö -wɔ ‘gü -kɔ ‘gü.
Tele -ga do ‘bha ‘ö dhowo- bha, -kaa -ga ‘yö ꞊zloo
gɔn ‘kpikikpiki do ‘ö -wo.
Yöö do ꞊në ‘ö gun tele -bha
꞊tɔn. -A gbö -bha dhebë
-yö pë -kpa ‘gü -kɔ ‘gü, mɛ -

-Kwɛ 2005	

kpɛa -nu ꞊wa ‘dho yë ˮdhiϋ.
-muɛɛ, n ‘ziöö- ꞊ya wlüüˮ
ˮlɛɛdhö ꞊ya ö -kɔ -da ö bha
buu -dee bha- ‘gü kö ‘ö- dee ‘gü yaanˮ bho. Buu
bha kö -yaa -da ꞊zloo bha- bha tele ʼgü.

-Yaa -da, ˮkɛɛ -a ˮyan ʼyaa꞊gee -bha.

Kesɩ Dhifɔngsü

"Gwϋng
>
ˮGwϋng ‘ö kwa dë
-nu ‘wo
-da ʼö -ya bha,
kwa kwa ˮdhi -yö -a -bha
ˮdhϋ kö -yö kë kwa -zo -bö
-pë ‘ka. ˮTϋng ʼö ‘kwa dɔ‘ka ya, ˮtϋng yaa -dede
-mü. ‘Wɔn -ya mɛ -kɔta
dhɛ ‘yaa ˮgbɩɩ-. -Ka -dhɛ ga. ‘Nëglɔɔnnë do ꞊në ‘ö
go ö -gɔ ‘pödhö ‘yö gun

‘dho sië ‘pödhɛ ˮwɛɛ do
‘gü. ꞊Dhɛ ʼö dho ‘ö -ziö
ˮkangba do ‘bha bha- ‘gü së ‘ka, ‘yö
-kpan mɛ do
‘bha bha- -bha kö ˮbhlaa ya -gɔ.
Wɛng -wo ˮta -sü
wo ˮkwëë -së ‘ka, ‘ö dho
-dhɛ -ga kö mɛ kpö -yö ‘go
sië -a -nu ꞊taama -biang

‘ka, -wo ˮwɩ sië « Kwamɛ,
kwamɛ... »;
kö- ˮtayɔɔ bha ꞊ya ˮbhlaa
bha- -zuö ˮsia- -ya -sɔ ˮbü.
-Kaa -ga, ‘yö ‘mɛ bha ‘wo
-ma. ˮBhlaa dë -mɛ bha ‘pö
‘yö ‘wo dho ‘wo- kun, ‘wo
dho- -nu ꞊gban ꞊plɛ ‘ka
ˮkwi ꞊plöö ꞊zang -nu -dhɛ.

꞊Dhɛ ‘ö go ‘mü, ‘yö
‘wo dho -a -nu ‘ka ‘zuzu
꞊plöö. ‘Nëglɔɔnnë, ‘ö ‘yii
꞊kwa bho bha, ‘zuzu -nu
-wa -pö -më ‘ö -kë ‘ö ˮta sü
ˮbhlaa ꞊kwaa -mɛ bha- ‘ka.
–Kaa -ga -waa gba -kwɛ
ˮsɔɔdhu ( 5 ) -kaso ‘ka.
꞊Nëng -gɛn vi -dede ‘yaa
dɔ.

꞊Kesɩ Dhifɔngsü

Pë -Wlangda -sü
‘Sëëdhɛ -be ‘në -nu ‘ö- -nu
-yö ˮkpɛnngdhɛ ‘yaa ꞊gblɛɛn ‘zü
.‘Sëëdhɛ ‘në -nu ‘ö ‘wo ˮdhϋ bha
wo –mü :
-Kɔ -mɔɔ ‘wɔn -bha -sü -yö
Yesu -gɔ kö -yö mɛ dha.
Yesu -bha mɛ -nu ꞊klang- kë
-wo -nu.
‘Sëëdhɛ ‘ö -gban ˮgʋng -yua
-bha -kpɔ mɛ ‘ka -sü -bha.
꞊Ya kë ˮdhϋ kö -ka ka baasië kö ‘ka ‘wëëga ‘në ‘bha -ya -ka

-kɔ ˮsɔɔ kö -wa yö ˮkpɛnng yi ‘ö‘ka, ‘ka ‘to ‘ka- -nu ‘dhɔ.
꞊Ya ‘go yö –zë –a ‘gü,
꞊klang- –tiantiandhe –dede ‘ö
–gban ‘mɛ ‘ö ü zuëˮ ‘dhö ꞊gi –sü ‘ka
‘wɔn ‘bha ‘kosɔn, ‘ö dho kë –kɔ ‘ö-bha kö –yö ‘go ü zuëˮ ˮpiϋ, -a
꞊klang- bha –a do –yö –dho kë‘Dannëngdhö ˮkwi –a ˮsu ‘ö –kë
‘Utö (Août) ‘ka, -a ‘gü. –A zü –yö
–dho bho- -a –dhɛkpaɔyi –Blɛɛsü
‘ka, ‘yö- ˮdhiϋ ‘dhö ta –a ˮsaɔdo

–naa ‘ka. –A ꞊plɛ -naa –yö –dho këˮZuan Wɛn ˮsu ‘dhɛ ‘ö –kë Juillet
‘ka bha, ‘ö sü -a –dhɛkpaɔyi –kaɔng
꞊plɛ ö ga ˮsaɔdhu (25) –bha ‘ö yö‘ka –a –kaɔng –yaaga (30) –bha.
ˮKɛɛ -kaa ‘gü ma –së ‘ka; Mɛ ˮpɛpɛ
‘ö kaa- nu ꞊klang- ꞊plɛ bha, -a –nu
–ta bha, –ka –dhɛkpaɔyi do ‘to
ˮdhiϋ kö ‘ka nu.

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ ꞊plöö ‘ü- -zɔn

	

4

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.

"Nimlʋʋ : 13

-Gblɔgɔn

-kwɛ 2007 	"su –bha ‘sëëdhɛ -mü	

"Gwɛɛtaawo	
‘WƆN -TAƆNG -MA ʼGÜ ʼSËËDHƐ
-Bhawɔn ‘to dhe ‘ö dho -Pamɛbhamɛ -wo pö -mɛ -nu ˮpiʋ̈
(dhiang do ya, ‘ya- -blɛɛsü zë ˮnimlɔɔ ‘ ö -ziö ya- ‘gü ‘nu)
-Pamɛbhamɛ ‘ö -kë naɔ
-ma ‘gü ‘sëëdhɛ ‘ka, -a –wo
pö -mɛ -nu ˮpɛpɛ, -dhɛ ꞊ya
꞊kpaɔ ka –bha –ee ? Ka
nuwɛɛ yë -bha mü. Kö ka

–kɔɔwɔn –yö dhi bha ‘aa
–yë kë ?
Yi dheebhang –nu ka –
dho yi –bhawɔn ‘to‘sëëdhɛ ya –a ˮdhiʋ̈ ‘ö kë

‘gbaannu bha- -wɔn ‘gü.
–Yö kë -sü yë -kë ‘ka -kwɛɛ
-nu –bha see- ‘ö ‘wo kë wo
꞊në- -nu -bha. ˮKɛɛ Atanna

‘saa- ‘gü ‘wɔn ꞊gbaan yö
‘ko ˮdhiʋ.

‘wo- -nu ONISI (ONUCI) -nu
-kë, -wo ˮyi ‘dhiitrë ˮgblü
꞊plɛ
(2000)
‘sü
sië
-dhɛkpaɔyi -bha ˮDalʋa, Dukwitaa -dhɛ -nu ‘gü ‘wo‘gü -gblü ˮMaadhö. ˮKɛɛ më ‘ö- bho ?
‘Pë ‘ö ‘kwa ˮwɩ sië- ‘ka ya
kö ‘pö- -kɔ -nu ‘gü, ˮsiʋ̈ -yö
ˮkaflɩɩ -dhɛ, ꞊kakao -dhɛ,
‘bhlaa- -dhɛ -nu -bhö sië.
‘Ö dɔ mü kö ˮmɔɔ- -zë -nu, Zlaan ‘gü -mɛ -nu, -a ‘mɛ nu ‘ö ‘waa -Zlaan ‘gü, ‘mɛ
‘dhɛ ‘ö ˮdhʋ̈, -yö bhɛaˮ sië

ö bha -Zlaan -dhɛ kö -Yö ˮta
ö -dhɛ.
-Zlaan -zo ‘yaa bhɔ ö bha
‘në -nu ‘ka. -Gblɔgɔn
(‘Maasë) -dhɛkpaɔyi -kaɔng
do ö ga ˮsaɔdo bha (16), ‘yö
dha -zizisü ‘ö ban- ‘ka
ˮMaadhö ‘yö -kë mɛbhɩɩ
-nu dha -sü ‘ka.

Kwaa- ꞊danwopö ˮsɛ ‘gü -wɔn
‘Yënng- yaa ‘ö bhü kwɛɛ

‘Yënng- ‘ö- ‘bhü -sü zü ‘ö
bho -kwɛ ‘ö -ziö ya- ˮdhiʋ̈
‘to ˮtʋ̈ng ‘gü, ‘ö- ˮzɔ ‘ö -da
‘ka -kwɛ -dee ya- ꞊kwɛɛ꞊danwo pö ˮsɛ ‘gü, -yö -gun
-ziisü. ꞊Ya ꞊mɔɔ dha ˮyi kwɛ -kaɔng -yiisiö -bha (40)
‘yënng- suu ‘ö ˮdhʋ̈ bha, ‘yii
ˮbhü ˮdhʋ̈ do. ˮSu ˮsaɔdo
‘gbaandhö kö dha ‘yaa
‘dhö. ‘Pë ‘ö- zü ‘dhö bho
ˮkwi- ˮsu ‘ö -kë Sɛtangbrë
‘ö ‘kwa- -dhɛ
-Zaan ‘yiiˮMaa ˮsɛ ‘gü bha, -a ˮtʋ̈ng
‘gü, ‘ö nu ‘ö yö- ‘ka -gblɔgɔn

(‘maasë 2007) -bha dhɛkpaɔyi
-kaɔng do ö
ga ˮsɔɔdhu (15) -bha -yö gun ˮgbɩɩ-. ‘Ö dɔ mü kö klɔng -nu ‘ö ˮyi ‘yaa yën -a
–nu ‘gü ‘kpa, -a -nu gbaan
ˮbhʋ̈ʋ̈. ˮYi -gɔ -nu ‘wo gun dhɛ -nu ‘ö- -bha
-tɔn
꞊wlöö -dhɛ -nu ‘gü
ˮMaadhö, mɛ -nu -wo –gun
wɔ sië -a –nu –bha kö ‘wo
ˮyi ꞊slɔɔ. Mɛ ‘bha -nu –wo
-dho ˮkidhʋng ˮsɔɔdhu,
ˮsaɔdo -nu ˮdhiʋ̈ ˮyi mɔɔ-.
‘Ö ꞊yɔɔn mü kö ˮsɔdha -nu

꞊Kesɩ Dhifɔnngsü

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
ɛn
-gɛn
pied
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

ʼgü
"güü
꞊blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion
kpuuʼ

arbre
maison
père
termite
amour
singe
soleil
iroko
souche

"Nimlʋʋ 013

-Gblɔgɔn

-Kwɛ 2007	

Kwaa- "Kɔdivuaa -sɛ ʼgü -wɔn
꞊Minisü -blɛɛsü -dee ‘ö -ya -ya
ˮKɔdivuaa -mɛ -nu kwaa-

ˮsɔɔdhu. -Yö -ya ˮdhʋ̈

kwaa- plezidanng ꞊në ‘ö

Siaadhü

ˮkwi ‘dhö -dhɛ ‘maasë

bha -kɔ -yö ˮyɛ- -bha

꞊minisü -blɛɛsü ‘ö yö
Konan

ziaandhö,

-wa

ˮsu ‘ö -kë -gblɔgɔn ‘ka ‘ö

Bani
-dhɛ

Sodho Giyɔmë. -A -kwɛ

bha- ‘gü -Mɔɔsii ˮsɛ ‘gü.

꞊dhɛ

-mɛ -kuu

–siö -sü ‘ka potikö -mɛ

-Mɔɔsii -naa ˮsɛ -gɔ ˮdhiʋ̈

-yö -kaɔng -yaaga ö ga

kë -wɩ -a -bha kö Sodho

ˮdhiʋ̈.

ˮKɛɛ

-kɔ

bha-

‘dhö.

Sodho -ya -sü bha ‘yaa

-nu ‘ö ‘wo ˮkɔdivuaa -a
-nu ‘bha -dhɛ.

Kö -Zlaan -yö dɔ kwa

ˮpiʋ̈ kö Sodho -ya -sü bha -

yö kë ˮsɛ ‘waannu -sü ‘ka
bha ‘aa -yö kë -oo ?

"Kpʋngtaadhɛ -wɔn
Modhitani

Modhitani

-sɛ

bha,

yöö kë ‘yii kë ꞊slɔɔ do.

‘ö gun ˮsɛ -gɔ

ˮdhiʋ̈ -a

-bha. ˮDhasi -nu -zë ‘wii

ˮKɔdivuaa -sɛ -wo kë -ya

ˮsɛ ˮdhiʋ̈, -yö -ya mü

-gban ꞊vote -bha bha

-gban. ‘Mɛ ‘ö kë -ziö, -wa

mɛtii ˮsɛ do -mü. Waa-

‘Mɛ ‘ö -yaa pö yöö -ya

‘flëë- ‘gü dhe -slɔɔ -kwɛ

ˮgbɩɩdhɛ ‘ka. -A -kë ˮdhʋ̈

dosɛng ‘gü (1960). ˮKɛɛ

-sü bha- ‘gü, ‘yö -kwɛ

‘ö nu ‘ö yö- ‘ka -kwɛ

ˮgblü ꞊plɛ waa- -kwɛ

-gɔ, kë ˮdhʋ̈ kö ‘wɔn ‘ö
‘wo- ˮyan bhɔ -së ‘ka, kö
ˮsɛ ‘gü -mɛ -nu woo

-dede -wo wo -kɔ ˮyɛ

kë ˮwɩ- -bha kö ‘wo

-dhɛ Sidi Siɛkdolai. -A
-kwɛ -yö -kaɔng ˮsaɔdo

ö ga ˮsuesiö (69). ‘Wɔn

ˮgblü ꞊plɛ waa- -kwɛ

ˮsɔɔdhu bha (2005), -a

woo- plezidanng -bha. -A

bha -a -së -dhɛ -mü

ˮsɛ

ˮsu ‘ka bha, ‘yö ˮdhasü

‘maasë ‘ö -ziö ya mɛ

tongtongdhö.

-yiisiö -bha (2004) -ya
-gɔ

kpɛnngdhö

ˮdhiʋ̈
‘ö-

ˮsu ‘ö -kë -zoo -kun ‘gü

-mɛ

꞊vote

-nu ‘wo ˮsɛ ˮvlʋʋ dɔ ‘mɛ

-kë ˮdhʋ̈ -sü bha- ‘gü, ‘yö
꞊plɛ ‘wo -gban ꞊vote

꞊dhɛ ˮdhinaa ‘yii -da

‘Wɔn ‘ö -gban ˮsɛ ˮgla –wɔn –nu -bha
Telefɔnö

ˮKwi -a ˮsu ‘ö -kë ‘maasë

꞊kakao ta -mɛ -nu ‘wo

꞊Mamadu Ndiayë ‘ka,

këyɔɔ -nu, -a -nu -ta ‘kun

‘gü -gblɔgɔn ‘ö -ziö ya, -a

‘ö

Klistɔfë

‘kwëë-. -Dhɛ bha- ‘gü, -wo

-nu, ˮsɛ ˮwɛɛ -nu ‘gü bha

ga ˮsaaga bha, naɔ -ma

‘ö -kë -zë wo -bhöpë ‘ka -a

-wɔn –bha -a -dhiang -zë.

-dhɛ ꞊gblɛngblɛn -nu ‘gü

‘ka, ‘ö ‘kwa -dhɛ ˮMaawo
-dhɛkpaɔyi -kaɔng ꞊plɛ ö
‘gü

‘sëëdhɛ

‘ö

-kë

zuunadhö ‘ka bha, -a -nu
-pëkë ‘gü -kɔ ˮpɛpɛ ‘ö ‘wo

ˮKɔdivuaa, -a -nu ‘gü -mɛ
-nu -naa -kɔ -loo ‘ko -ta
-gɔmɛ -nu waa- ˮkaflɩɩ,
2

ˮsɛ ya- ‘gü, -a -naa -gɔmɛ
‘wo-

-dhɛ

Gbɛɛˮ ‘dhö, pëbhee ˮpɛpɛ
-nu -wɔn ‘ö -gban ‘mɛ -nu

‘ö- -nu -bha -a -nu -bha
-gɔmɛdhe ‘ö ‘wo- -dhɛ Irie
ˮLuu

Kodhɛtö

waa-

telefɔnö -gɔmɛ ‘kpii- do
-kɔ ꞊wlöö -mɛ ‘ö -kë

-a ‘dhö, -wo kë -kpan wo
kë ‘wɔn ‘ö -gban telefɔnë

-Wa -pö ꞊dhɛ telefɔnö

bha, pë -së -dede -mü. -A
-wɔn ‘gü, -yö -së kö -yo kë

pëtamɛ -nu -gɔ. Kë ˮdhʋ̈
kö -ya -nu -gɔ -wɔn -nu
‘dho ˮdhiʋ̈ kö waa- -nu

-mɛ -nu ‘ö ‘wo -dhɛ ˮwɛɛ

-wo dhiang zë wo ‘ko ˮpiʋ̈
ˮtʋ̈ng ꞊gban ‘gü ö zë
ˮtʋ̈ng ‘gü.
ˮKɛɛ

-kwaa

‘gü

ma

‘ka꞊dhɛ telefɔnö ‘dhɛ ‘ö

‘wo- ꞊nëng wo ˮtʋ -bha

"Nimlʋʋ 013
‘wo -ziö ‘ka bha ꞊në ‘ö
‘wo -we -a ‘ka.

-Gblɔgɔn

-Kwɛ 2007	

Kö ‘mɛ ‘ö ‘ka -kë pëtamɛ
-nu ‘ka, kaa- dhiang ꞊në
‘ö ‘wo- zë bha.

ʼWɔn ʼö -gban -potaasü -wɔn -bha.
‘Wɔn ‘ö -gban -foodɔn -bha

ʼWɔn ʼö -gban troo -nu -bha mɛ wɔkɔ -nu ʼgü
-Dhöö kpö
‘Mɛ ‘ö -kë -dhöö kpö -zuö

-tiantiandhe ‘ka mɛtii ˮsɛ

ya ‘ö -kɔ ˮyɛ mɛ do -bha,

‘kpii- ‘ö ‘Biya ‘ö Ofue

ya- ‘ka mɛtii ˮsɛ gban

ˮpɛpɛ ‘ö ˮkpʋngtaa -a -nu

kpö ‘gü ꞊dhɛ -a -naa mɛ

-dhɛ ‘gü.

-ɛ -tiaadhe ‘ka -kwɛ ‘ö ziö

ˮpɛpɛ ‘gü -wa -dhɛ Didie
-Drogba.

Zuëniida

-dede

-mü

-to

ˮdhʋ̈

-sü

꞊gban

‘gü.

-Kwaa ‘gü ma- ‘ka ꞊dhɛ
-dhöö kpö -zuö -mɛ -nu

꞊badhong –zuö -mɛ -nu
ˮgbɩɩ- ‘dhö. Kwɛɛ, kwa
-bhaa -mü Didie bha- ‘ka.
꞊Ya kë ˮdhʋ̈ kö kwaa-

Buayi ‘tɔ ‘ö- -bha bha꞊Dhɛ ‘ö go ‘mü ‘yö

Didie ‘ö dho -Buakɛɛ ‘mɛ

-nu -bha ˮyʋʋ ‘sü -dhɛ

ˮKɔdivuaa -sɛ ‘gü -mɛ -nu

ˮgbɩgbɩ -nu -dede -wo

ˮyʋʋ bha.

‘gü. ꞊Bhlëë ‘ö Sodho

-gɛn -mü ꞊dhɛ kwaa- ‘në

‘dodo

-kɔ bha- ‘dhö, ‘yö nu

-mɛ -nu waa- -Buakɛɛ

kwa -gɔ ˮtʋ̈ng ya- ‘gü. -A
‘ö -kë -dhöö kpö -zuö -mɛ
‘ka, ‘ö ‘kwa- -dhɛ Didie
-Drogba bha, -kwɛ ‘ö

-ziö ya (2006) yö ꞊në ‘ö

-dhö mɛtii ˮsɛ ˮdhʋ̈- ‘gü
‘ka.

ˮkɛɛ

yöö-

꞊gban ‘gü, -piö ˮdhiʋ̈
bho -piö -yö -dhö.

-Kwɛ -ya bhɔ ‘dodo ‘yö

꞊Dhɛ ‘ö ‘wo- -ya ꞊dhɛ

‘wɛɛgü ˮKɔdivuaa -a ˮyʋʋ
‘sü -dhɛ ‘gü kwa -dhɛ.
Mɛbhɩɩ

-yö

kë

-dho

Giyɔmö ‘dhö, ö -dɔ -bha
-mɛ -nu ˮpɛpɛ ‘wo- -ya
Didie -bha -a ˮsima ‘yaa
gun.

-Yö

-gun

-së

-dhöö kpö -zuö -mɛ -nu

-dedewo dɔ -a -gɔ ziaan-

-dedewo.

Kwaa- ˮsɛ ya-

bha- dɔ. ‘Në bha, -wa

꞊Misiee.

-ya pö: « ‘Yö -wo ü

꞊klang- kë- mɛtii ˮsɛ do

Benoît. -Aga -dhɛkpaɔyi

dinng.

-kë -dhöö kpö -zuö -mɛ

-bha -kɔloo ‘ko -ta ‘kpii-

kwaa-

gɔmaa lɔɔ -dhɛ

"Yɩɩ -wɔn

‘gü ‘në do ꞊në ‘ö dho
‘bha ‘ö -kë Libanng ‘ka-

-dhɛ Benua. ˮKwi ya -pö
-blɛɛsü bha- ‘ka, ꞊klang-

‘gü. ˮSɛ bha- ‘gü, kwa ‘tɔ

‘kɔɔdhö,

‘gü, kö -waa pö -a -nu -gɔ

ˮdhiʋ̈ ‘në -nu -dhɛ -sü

‘bha -nu -wo ˮkwi -wo
mü Libanng bhii -a kë -së
‘ka, ‘bhaa bhii ˮü -de ‘tɔ

‘yö

꞊klang-

gɔmɛ dë ‘ö -ya ꞊klang-

-bha: ‘yö-yaa pö ‘Zan-,
‘yö

‘Zan-

-yaa

pö:

꞊misiee,

‘Bɛnö

‘Piɛɛ-,
Oitö,

wo n -dhɛ Benua

Siangtalö,꞊misiee…
꞊Dhɛ ‘ö ö bo, ‘yö ‘në

bha ‘ö ö kɔngga ˮdhiʋ̈
꞊wlüü

‘ö-

pö:

-dhɛ ꞊dhɛ ? » ‘Yö- pö

«

꞊Misiee, ‘bhii n ‘tɔ pö
-wa ! » ‘Yö ꞊misiee

(

benoît).» ‘Yö misiee

–ya pö ˮyʋ̈ kö bhi ꞊në ‘ö
‘wo ü -dhɛ ‘Bɛnö Oitö.

‘Ma- pö ‘nu.» Mü -wo
Benoît –dhɛ ‘Bɛnö Oitö.

3

"Nimlʋʋ 013

-Gblɔgɔn

-Kwɛ 2007	

꞊Banngba ‘Bakadhi

"Gwϋng
> ˮKwigɔn Banggbö ‘prɛnngsü ( Prince)
‘Kwa- pö ˮdhʋ̈ kö kwa- -pö ꞊dhɛ

‘kwa kwa kë -yë bha -a ꞊bhlëë dɔ.

kwa -dewo bha -a ‘kun ˮgbɩɩ-.

-bɛnzëmɛ -nu ‘ka ya, kwa ꞊në ‘ö

-bha kö ‘kwa kwa faan dɔ. ‘Kwa

꞊bhlëësü.

‘mɛ

‘ö

‘kwa

-kë

kwa

-dewo

Yö ꞊në- -wɔn ‘gü ‘yö- -dhɛ ‘dhö-

‘Kwa- -zɔn mɛ -nu -dhɛ ꞊dhɛ -yö

Pë -Wlangda -sü
ˮSanni kö ꞊dhɔtrɔɔ -yö nu
Kwaa- ‘sëëdhɛ do ꞊ya zun
ˮkpɛnng. ‘Sëëdhɛ bha –yö
-gban –kë ˮklʋ̈ʋ̈klʋ̈ -sü -bha.
–A ‘tɔ -mü ˮSanni kö
꞊dhɔtrɔɔ -yö nu ‘ka.
‘Sëëdhɛ bha, -kɔ ‘ö ‘kwa dho
–a kë- -bha kö ‘kwa kwa ‘dhɛ

kë -dhɛ -nu ‘ö ‘wo –ya –sü
‘ka ꞊dhɔtrɔɔplöö -dhɛ -nu
‘ka ꞊gblɛɛn, -a –nu ‘gü, ‘yö nu –dhiang zë. ˮYua
–nu
‘ö -a –nu ‘tɔ ‘dhö -a –nu ‘gü,
-a –nu ꞊gban ˮdhɛ kë -kɔ nu –wa –nu ‘gü. Kwa
–
bhawɔn –ziaan ‘yaa- -bha kö

‘kwa ‘dho flamasi ꞊bɛdhɛ nu ‘ö ‘wo ˮdhʋ̈ bha –a –nu
‘dhɔ- -dhɛ -nu ‘gü. –A –gɛn
–mü ꞊dhɛ -a ꞊bɛdhɛ -nu –
wo kwa –züzü ˮiin kwa ˮsɔɔ
‘pödhö.
ˮSanni ꞊dhɔtrɔɔ -yö nu ‘ö
bha, ‘mɛ ‘ö- -bɛn zë, -wa

–dhɛ ꞊Kesɩ Dhifɔngsü. ˮkɛɛ
꞊dhɔtrɔɔ ˮgblʋ̈gblʋ̈ ‘bha –nu
–kɔ -ya ‘gü.
‘Ka dho –kpan –a ˮdhɔɔ -bha
–bha ‘mɛ ‘ö- ˮpiʋ̈ ˮMaadhö,
-wa –dhɛ ˮZɛ Emaniɛɛ. –A
–bha tiootioo ˮnimlɔɔ ꞊nɛ:
07-17-19-38

Pë "bin ‘ö ya –a – ga –sê ‘ka kö ziaan ‘ö dho –Pamɛbhamɛ ꞊plöö ‘ü- -zɔn

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü ꞊nɛ : ꞊Kesɩ Dhifɔngsü 06.39.06.88 Lo Zafe 08.18.08.88 / www.pamebhame.info

4
‘Ka dho –kpan –a ˮdhɔɔ -bha –bha ‘mɛ ‘ö- ˮpiʋ̈ ˮMaadhö, -wa –dhɛ ˮZɛ Emaniɛɛ. –A –bha tiootioo ˮnimlɔɔ ꞊nɛ: 07-17-19-38
‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go ‘Suisü , -a -nu ‘ka.

"Nimlʋʋ : 15

"Su : ʼplöö

-Kwɛ 2007

		

"Su –bha ʼsëëdhɛ -mü		

"Gwɛɛtaawo	
ʼWƆN -TAƆNG -MA ʼGÜ ʼSËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu ˮpiʋ̈

-Pamɛbhamɛ ‘ö -kë
naɔ -ma ‘gü ‘sëëdhɛ
‘ka, -a -wo pö -mɛ -nu
ˮpɛpɛ, -dhɛ ꞊ya ꞊kpaɔ
ka -bha -ee ?
Yi dheebhang -nu
ka -dho yi -bhawɔn ‘to-

‘sëëdhɛ ya -a ˮdhiʋ̈ ‘ö
kë ‘gbaannu bha- -wɔn
‘gü. -Yö kë -sü yë -kë
‘ka -kwɛɛ -nu -bha see‘ö ‘wo kë wo ꞊në- -nu
-bha. ˮKɛɛ Atanna ‘saa‘gü ‘wɔn ꞊gbaan yö ‘ko

ˮdhiʋ̈ . Yö ꞊në- -wɔn
‘gü ‘yö ‘ka -kpan sië
-Pamɛbhamɛ ˮnimlɔɔ
ya, -a -bha bha. Yi
‘dhang- bho
-sü -ya
ˮdhiʋ̈ ꞊dhɛ ‘ka yi bhawɔn ‘to. ꞊Dhɛ kwa

-wo -ya ‘gü do ꞊dhɛ
kwa -de -wo ‘ö bha
kwa -dho ˮslë mɔɔ- -a
-bha kö -yö ‘dho ˮdhiʋ̈ .

꞊Dhɛ woo- zü bho, mɛ
꞊plɛ ꞊në ‘ö ‘wo kë wo
-wo bho -piöga ꞊sooziö -mɛ -nu bha, -a -nu ta. -A mɛ do -mü
plesidang ꞊Sigi Blɔnˮ
Blɛzö ‘ka. ‘Yö -a mɛ do
‘ö -kë ˮsɔdha -gɔmɛ
‘kpii- ‘ö ˮMaa ˮsɛ ‘gü,
ˮtʋ̈ ng ya ‘gü, -a ‘ka.
‘Wɔn ˮpɛpɛ bha -yö kë
-kë ˮdhʋ̈ ꞊ministrë ‘ö
-kë kwaa- ‘në ‘ka,
Mabhli Tuakösë ‘ka,
-a
ˮyan
꞊wlöö.
-Biang bha ꞊dhɛ ‘ö ‘wosü, ‘ö go ˮMaadhö ‘ö
dho ‘Dannëng ˮsɛ ‘gü,

‘mɛ -nu ‘ö
‘wo -kë
mɛ -blɛɛsü ‘ö ‘wo ꞊loo,
-wo -gun ˮsɔɔdhu.
ˮTʋ̈ ng ‘ö ‘wo- -kë ziaan‘yö -kë: ‘Yënng- -gɛn
-yan dan -yaaga waa‘yënng- -kɔ dan -kɔng
꞊plɛ ö ga ꞊plɛ (ˮdhɛdhɛ
-yaaga waa- minitö
-kɔng ꞊plɛ ö ga ꞊plɛ.
Kö ‘wɔn -së ‘ö kë -kë ‘yö
bha.
￹-Kwa dhi kwa ‘ko -dhɛ.

Kwaa- ꞊danwo pö "sɛ ʼgü -wɔn
￹-Dhikodhɛ

-troo

‘Wɔn ꞊bhlëësü -yö kë
-sü ‘ka kwaa- ˮpɛɛn -ta.
-Yö ˮdhʋ̈ tɛan- ‘ka ꞊dhɛ
-gblü ‘ö -da bha, -yö kë
꞊Danwo pö -mɛ -nu
waa- ‘Wɛ- -nu bha kwa
-siö ‘ko -dhɛ. ˮKɛɛ
-dhɛkpaɔyi ꞊plɛ yaˮpiʋ̈ , -kɔ -wü ‘koodhe
-troo -yö kë -sü ‘ka kwa
꞊zinng ‘gü. ‘Yö -kë
-piöga ꞊soo- -biang ‘sü
-sü kö -wa gizamɛ kë, -a
‘ka. -A zü -yö -bho ˮkwi
-a ˮsu ‘ö -kë Feevrie ‘ka
bha, -a
-dhɛkpaɔyi kɔng ꞊plɛ ‘ka ˮMaadhö.
‘Mɛ -nu ‘ö ‘wo -a -ya,

wo -mü -kɔlookota ‘ö
-kë ˮKɔdivua -mɛ -nu
-bha ‘ka, ˮkɛɛ -piöga
꞊soo- -wɔn ˮgblʋʋ ˮpiʋ̈
-a ‘ka. -Biang bha -a
-blɛɛsü
-yö
-go
ˮMaadhö ‘ö dho ‘ka
-Zɔnwɛɛn.
ˮKidhʋng
këng do ö -kɔ plɛ waaˮkidhʋng ꞊plɛ(122 ).
-Piöga ꞊soo- -biang ‘sü
-mɛ -nu ˮgbɩgbɩ ‘ö ‘wo
gun- -bha -wo -gun
kɔng -yiisiö ö ga
ˮsɔɔdhu (45). Mɛ ‘bha
-nu -wo -go Togo,
Gana.

Lʼorthographe DAN
Voici ce que nous pouvons utiliser pour ëë
"këë
daba
ü
ʼgü
intérieur
savoir lire et écrire en langue dan.
ën
ʼkën
rassasier
üü
"güü
amère
Les consonnes et les voyelles que vous ne ëën
꞊klëën
entourer
ün
꞊blün
miette
voyez pas ici sont les mêmes quʼ en français.
ɛa
"kpɛa
sec
üün
glüün
rouler
Attention:"Kɔdivuaa -sɛ ʼgü -wɔn ɛan
Kwaagɛan"
scorpion
ϋ
"gϋ
brûler
1. c, h, j, qu et x nʼexistent pas en dan.
gw
-gwë
caillou
ϋϋ
"bhϋϋ
tarir
2. r ne se trouve jamais au début dʼun mot.
in
"bin
fleur
ʋ
"tʋ
oreille
Slaaˮ
-nu
(so -mɛ
-nu) ꞊waiin‘Biya "iin
-dhɛ bho ou
Voici le-mɛ
reste de
lʼ alphabet
:
ʋʋ
"tʋʋ
sauce
Lettres Exemple
Traduction
ɩ
"wɩ
parler
-Wo ʼdho -kɔ ( Les tons )
Aa
ɩɩ -mɛ -nu
"gbɩɩ-Gɛn yö"kaa
-dhɛ ‘yaa gale
‘dhö ‘zü ꞊dɛɛ slaaˮ
-gɔ ‘Biya.fort
-A yaa -dhɛ -ziaan ‘kö ‘dhö -dhɛ ‘në -nu ‘kö ‘wo
An
"gan
tirer
kw
꞊kwaa
main gauche
très haut
"dhü
arbre
-kë -zësaan
wo ꞊dhɛ ‘yënngˮgbɩɩ-gbeng
mɛ -nu -wo
-dho mü ‘ö haut
‘wo wo ˮtɛɛpa, ‘guvɛnëma
‘ömaison
-dhɛ
Aan
cadeau (‘lën-) ꞊ya kë
ng1
nuit
ʼkɔ
aɔ-nu ‘ö-kaɔ
perdrix
-nu ‘to -sü ‘ka ˮkwanngdhɛ (kaatie)
-nu
bha, ꞊në ‘ömoyen
-ya kë slaaˮ -mɛ -nu dë
bha, -a père
-nu oo
-zoo ‘gü -së ‘ka
chenille
aɔn
‘daɔnaraignée
ɔ
ʼpɔ -nu ‘ö ‘wo
credit
bas -ziö ‘ka kaatie -nu꞊zɛ
termite
ya
-dhɛ
-nu
‘ka.
꞊Ya
‘go
mü
‘zü,
gɔ
ˮgblϋgblϋ
mɛ
-nu
sü
‘wo
‘gü
bha,
-a bh
-bho
cabris
ɔn
"yɔn
huile
très bas
-dhɔ
amour
dh
dhe
mère
ɔɔn
꞊yɔɔn
sang
très haut + très bas
"klang- singe
ee
꞊wee
sel
ö
pö
dire
haut + très bas
ʼyënng- soleil
ɛ
"pɛ
déchirer
öö
töö
panier
moyen + très bas saasavon
ɛɛ
꞊wɛɛ
moquerie
u
"su
lune
bas + très bas
꞊gööiroko

"Nimlʋʋ 15

2

‘plöö

-Kwɛ 2007	

nu ‘gbaannu -dhɛ -nu -wo -dhö ‘ö ‘wo mɛ -nu sü. -Dhɛ -nu ‘ö ‘wo bha ‘pö ꞊dɛɛ ꞊ya kë ‘mɛ -nu bha, -a nu ˮtɛɛpa -dhɛ -nu ‘ka. ‘Yii ‘to -ziaanwo -a ‘dhɛ bha- -bha -wa: ꞊ya ꞊yɔɔn mü kö -wo dhebë -nu, ‘në -nu
zua sië -dhaa ‘ka.

-Kwaa ˮKɔdivua -sɛ ‘gü -wɔn
Slaaˮ -mɛ -nu (so -mɛ -nu) ꞊wa ‘Biya -dhɛ bho
-Gɛn yö -dhɛ ‘yaa ‘dhö
‘zü ꞊dɛɛ slaaˮ -mɛ -nu
-gɔ ‘Biya. -A yaa -dhɛ
-ziaan ‘kö ‘dhö -dhɛ ‘në
-nu ‘kö ‘wo -kë -zë wo
꞊dhɛ ‘yënng- (‘lën-) ꞊ya
kë ˮgbɩɩ- mɛ -nu -wo dho mü ‘ö ‘wo wo

ˮtɛɛpa, ‘guvɛnëma ‘ö
-dhɛ -nu ‘ö- -nu ‘to -sü
‘ka
ˮkwanngdhɛ
(kaatie) -nu ‘gü -së ‘ka
bha, ꞊në ‘ö -ya kë slaaˮ
-mɛ -nu bha, -a -nu -ya
-dhɛ -nu ‘ka. ꞊Ya ‘go mü
‘zü, gɔ ˮgblϋgblϋ
-nu

‘ö ‘wo mɛ -nu sü ‘wo ziö ‘ka kaatie -nu ‘gü
bha, -a -nu ‘gbaannu dhɛ -nu -wo -dhö ‘ö ‘wo
mɛ -nu sü. -Dhɛ -nu ‘ö
‘wo bha ‘pö ꞊dɛɛ ꞊ya kë
‘mɛ -nu bha, -a -nu
ˮtɛɛpa -dhɛ -nu ‘ka. ‘Yii

‘to
-ziaanwo -a
‘dhɛ bha-bha -wa:
꞊ya ꞊yɔɔn mü kö -wo
dhebë -nu, ‘në -nu zua
sië -dhaa ‘ka.
‘Biya -dhɛ ꞊ya kë ‘ya- dedewo.

"Kpʋngtaadhɛ -wɔn
-Tosɛa -bha ˮglasü
-yö -nu ‘wɔn ‘gbɛ
‘ka. ˮSɛ ˮgla -sü ‘ö
nu sië ‘wɔn -së ‘ka,
kö -yö nu sië -a yaa
‘ka. Kö ‘wɔn yaa
kë -sü ꞊ya mɛ
bhɩɩdhe -dhi -dhɛ
-wɔn ‘ka. Kwa -dho
‘wɔn ‘sü- gɔndë do
ya- -bha. -Wa -dhɛ
Vilë Zeni Bayi. -A

-kwɛ -yö -kaɔng
-yiisiö ö ga ˮsɔɔdhu
(45). -A yi ‘yii
꞊gwëë ꞊kö, -yö
-gun ‘mɛɛ- këng
saaga ö ga do (801)
-naa ‘ka ˮkwi ˮsɛ ‘ö
-kë ‘Glɛ- -nu -bha
ˮsɛ ‘ka ‘ö ‘wo-dhɛ
glanngdë
Blötayö bha- ‘gü.
Dhe -ya -gɔ, ‘në

gɔɔn- ꞊plɛ -ya -gɔ.
-Kaa -ga ‘yö ‘mɛ
bha ‘ö ˮslë mɔɔ-bha
꞊dhɔtrɔɔ
꞊plöö, ‘yö ‘wo- -pɛ
‘wo- -kë dhebë. ‘ka.
‘Wɔn bha ‘yö -dhi
-a -bha dhebë -dhɛ,
‘yö yöö ꞊de ‘pö
꞊dhɔtrɔɔ -nu ‘wo-kë gɔɔn- ‘ka. -A
-bha dhebë bha -yö

-gun ‘pö ‘mɛɛ- -kɔ
꞊wlöö ‘ka -kwɛ ‘ö
-ziö ya- ‘ka (2006).
‘Mɛ ˮdhϋ -yö -de
-dhi -dhɛ -wɔn kë
sië ꞊dɛɛ ‘kwi -nu gɔ ˮsɛ ‘gü ‘ö mɛ
‘bhaa ˮwɩ.
ˮSɛ ꞊ya ö -kɔ dɔ
-dedewo
ö
꞊gwinng-

Mɛ ꞊slɔɔ -pë -nu -wɔn
Amangdie
‘Wɔn ‘ö ya mɛ zuëˮ
꞊niidawɔn
-dede
-mü. Tapë do ‘bha ꞊në
‘ö ꞊ya nu. -wa -dhɛ
amangdie. ˮdhü -mü.
-Yö -go ˮkwi ˮsɛ ˮpɛɛn
‘dhɛ ‘ö ‘wo- -dhɛ Azi
bha në- ‘gü. -A yi ꞊ya
꞊gwëë ˮkwi ˮsɛ ‘ö ‘woTuuki waa- Grɛsö -kë

bha, -a ‘gü -mɛ -nu ‘wo
-ya ꞊naɔ ꞊slɔɔ -sü -bha
-a ˮyɔn -wɔn ˮgblʋʋ
ˮpiʋ̈ , -a -dhiang ‘yaa
zë.
-A -kwɛ ˮgblü
ˮsɔɔdhu ˮiin ˮsɔɔdo naa ꞊nɛ -yö ˮsɛgɔ ‘ö
-kë Iranng ‘ka bha- ‘gü.
-Yö Ezitö dɔ ‘ö ‘kwawo ya- ‘gü. ˮkɛɛ Eblö

‘në -nu në ‘ö ‘wo kë
nu- ‘ka mü kö -wo
꞊dhuëng -dhɛ -ta.
‘Ö nu ‘ö- wo kwa -gɔ
‘Kɔdivua -sɛ ‘gü bha, -a
‘tɔ ‘ö ‘kwa dho dɔ -a
-bha,
-wa
-dhɛ
kokoma. ˮDhü bha -yö
-gla
ˮvaandhö
-dedewo ‘ö go ‘mü ‘ö

gwëë. -A ‘klɔɔ- -mü
꞊dhɛ ‘yii ꞊gwëë ‘gbɛ,
‘yö -kwɛ këngdo ö -kɔ
ˮsɔɔdhu -kë. -Yaa pö
yöö ꞊gwëë -yö -dho ‘ö
yö- ‘ka -kwɛ këng ꞊plɛ
ö -kɔ ꞊plɛ -bha.
‘Yënng- ‘yaa pë ‘bha
bho- -bha. Amangdie
bha, -a -dhɛ ꞊gban -yö

"Nimlʋʋ 15

3

-yö ꞊naɔ -bha. -Wa
-dhü -go. -Wa ga
-go. -A ‘dhɛ, -a yun, -a
ˮkɛɛ -nu bha, ꞊bɛdhɛ
-mü -a -nu ‘ka. -Wa

‘plöö

-dhü -kë ‘zü ‘seng- ‘ka.
-Dhɛ do ‘ö ‘yaa dhi‘gü, yö -mü ‘baa- ‘gü
-dhɛ -nu ‘ka.

-Kwɛ 2007	

Mɛ ˮpɛpɛ ‘ö- -wɔn
ˮdhia ‘ö ka ‘gü, ka
-mɔɔ -a -bha ‘ka yö
Baya Zozɛfu -bha
ˮMaadhö. -A -bha

tiootioo ˮnimlɔɔ ꞊nɛ:
05.75.83.15

ʼWɔn ʼö -gban -potaasü -wɔn -bha.
Dha ˮyi -bha ˮtϋng ‘gü -yua -nu
Dha -bha ban -sü
bha ‘wɔn -së -mü
mɛbhɩɩ -nu oo, wü
-nu oo blëë ˮdhɛ oo,
kwa -bha ‘ka.
ˮKɛɛ -a ‘bha -nu ‘ka,
-a ban -kɔ yaa ‘gü
yaa bha -yö pë -see,

-yö -nu ˮyua ‘ka. Kö
‘yënng- (‘lën-) yaa
-yö ‘bhü kö -yö ‘go
mü kö dha yaa -yö
ban, ˮtϋng -bha -go
ˮgblʋʋ -sü bha -yö
-nu ‘wɔn ‘ka. ˮYua nu ‘ö ‘wo -kë ˮgʋng

-nu, ˮgblü ziö -yua nu, ˮyan ‘gü -kë tii yua -nu ‘ö -da ‘ka -a
ˮwɛɛ ‘bha -nu -bha
-wo -nu. -A -kë ˮdhϋ
-sü bha- ‘gü, kö
-kwaa kë -së. ‘Kwapö kwaa pë -bhö

-kwa kwa -kɔ ˮzu
-së -dede ‘ka saa‘ka. ‘Kwa ‘dho pö
‘kwa ˮta -nu ‘sü kwa
-gɛn ˮdhɛ -ta dha
ˮyi ‘gü. ‘Në -nu ‘wa
‘dho pö woo wo ˮzu
-nu wo dha ˮyi -dhɛ.

ʼWɔn ʼö -gban troo -nu -bha mɛ wɔkɔ -nu ʼgü
꞊Badhong ‘ö yöö -zuö -kwɛɛ -dee ‘ö nu- yö- ‘ka (2008)
ˮKwi -a ˮsu ‘ö -kë
zuɛn ‘ka, ‘ö -ziö ya,
꞊badhong -yö kë
-ziö. -A -ziö -gɛn
mü ꞊dhɛ -kwɛ -dee
‘ö nu- ya, mɛtii ˮsɛ
-to ˮdhϋ -sü yöo
꞊loo ‘ko -ta kö dhöö kpö -yö -ma
‘kwëë-. ˮKɛɛ ˮsanni yö kë ˮdhϋ -wa ‘bha

-zuö ꞊kö -blɛɛsü kö
‘mɛ ‘ö- -dhɛ ‘dhö- bha ꞊dhɛ ‘ya ‘dho
‘dho ‘kupë bha- bha ˮiin ‘ö dho ‘dho-bha kö -yö dɔ.
ˮSanni -yö kë ˮdhϋ
‘zü ‘yö ꞊wa ˮsɛgɔ nu dan kpökpö ‘ka. A kpö -blɛɛsü bha,
‘yö kwaa- ˮsɛ ‘ö -kë

ˮKudivua ‘ka waa-a ‘dhɛ ‘ö ‘wo- -dhɛ
Madagasikaa ‘wo-ma ‘kwëë- -Buakɛɛ
꞊minisi -blɛɛsü ‘ö kë Soro Giyɔnngmö
‘ka -a wëëʼ dhö.
Kwaa- ‘në -nu ‘wo
-kë Elefanng (Biö)
-nu ‘ka, -wo kë- -zuö
-dedewo. -Wo kë

Madagasikaa -gɔ -kë
‘bii- ˮsɔɔdhu.
‘Mɛ ‘wo bha ‘wii kë
꞊mɔɔ- -bha kö -wa
ˮwɛɛ ‘bha bho. Kö
kwaa- ˮyʋʋ -mü.

‘ö -kë ˮdhϋ, ‘yö pë
-kpa -mɛ bhadhɛaˮ kpɔ -tɔ
ˮgban ga do ‘ö to-wɔn ‘ka; ‘yö- pö ö

꞊patrɔnng -dhɛ -tɔ
꞊gban ˮpɛpɛ ˮgban
ga -yö do.

"Yɩɩ -wɔn
-Tɔ -gɛn ga do dhe
ˮKwi gɔn do ꞊në
‘ö- pö ö bha pë -kpa
-mɛ -dhɛ -yö -tɔ do
-kpa. ‘Ö dho ‘goyë ˮdhiϋ ꞊midi ‘ka

kö- -tɔ ꞊ya ma. ‘Yö
‘wɔn ꞊slɔɔ- ‘gü
‘taablë -bha ꞊dhɛ
-tɔ bha- ˮgban ga
do ‘yaa mü. ꞊Dhɛ

‘Yö꞊patrɔnng
‘dhö- pö :« ‘Bha-

4

-dhɛ yö ‘mɛ do
꞊dhɛ -tɔ ˮgban ga
-yö do ? »
‘Wɔn bha ‘yö -kë
-nu -gɔ zɔɔdhe ‘ka.
‘Yö꞊patrɔnng
‘dhö- pö : « -Ko
‘dho -dhɛga -tɔ
-kluu ‘gü kö -tɔ

"Nimlʋʋ 15

ˮgban ga ‘dhö do
kö ‘ko- -dhɛ yö. »
‘Yö ‘wo -ziö. ‘Wo
꞊loo mü kö -tɔ dhee do -yö -ya sië
ö -yaan -ta. ‘Yö
ˮkwi gɔn bha ‘öpö: « -psss, -psss.
» -Aga, ‘yö -tɔ

‘plöö

-Kwɛ 2007	

bha ‘ö ꞊wlüü. ‘Yö
ˮkwi gɔn ‘dhö- pö:
« ‘Bha -dhɛ yö
-ee ? ‘Bhii- pö -tɔ
꞊gban ˮgban ga -yö
do -ee ? »
‘Yö pë -kpa -mɛ
bha ‘ö- pö: «
꞊Patrɔnng, -tɔ bha

‘ö gun gbɔ ‘gü, n
-zo -yö kë -bhɔ;
‘mii kë- pö: -psss,
-psss ꞊dhɛ ü -bha
‘dhö –oo; ‘pë ‘ö -kë
‘ö- ˮgban ga ‘dhö
-kë do bha, ‘yö bha.
»
Kimse Etiɛnë

"Gwϋng
> -Kɔ do bha- ‘gü, ‘mɛ ‘ö ‘bha ü -dewo ‘kun -së ‘yö ‘ü dho
-a ꞊trɔɔn ‘ö- ˮgblʋʋ ˮpiϋ -a ꞊slɔɔ-.

Pë -Wlangda –sü
Kwaa- saanwo -së do ꞊nɛ
-Pamɛbhamɛ -wo pö -mɛ -nu -ka ka baa-, kaa- ꞊dhɔtrɔɔ ‘sëëdhɛ bha, -a ꞊plɛ -naa ꞊ya yö ˮkpɛnng. -Wa
-dhɛ ʼpë nu "yua ʼka.

Pë "bin ‘ö ya -a - ga -sê ‘ka ; -a do –zë ʼka -dhɛ "saaga –ya –bha. -A -nu mɔɔ	

	

5

"Nimlʋʋ 15

‘plöö

-Kwɛ 2007	

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka
bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72. / 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü,
Valangtɛn Vidrinö waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go
‘Suisü , -a -nu ‘ka.
	

"Nimlʋʋ : 16

-kwɛ 2007 	"su –bha ‘sëëdhɛ -mü	 "Gwɛɛtaawo	

-Wükɔ	

‘WƆN -TAƆNG -MA ʼGÜ ʼSËËDHƐ

Mɛ faan dɔ -dhiang

-Bhawɔn ‘to dhe ‘ö
dho -Pamɛbhamɛ -wo
pö -mɛ
nu ˮpiʋ̈
(dhiang do ya, ‘ya-Pamɛbhamɛ ‘ö -kë
naɔ ma ‘gü ‘sëëdhɛ
‘ka, -a wo pö -mɛ -nu

ˮpɛpɛ, dhɛ ꞊ya ꞊kpaɔ
ka -bha
-ee ? Ka
nuwɛɛ yë -bha mü. Kö
ka
-kɔɔwɔn -yö dhi
bha ‘aa -yë kë ?
Yi dheebhang -nu
ka -dho yi -bhawɔn

‘to- ‘sëëdhɛ ya -a
ˮdhiʋ̈ ‘ö kë ‘gbaannu
bha- -wɔn ‘gü. -Yö kë
-sü yë -kë ‘ka -kwɛɛ nu -bha see- ‘ö ‘wo kë
wo ꞊në- -nu
-bha.
ˮKɛɛ Atanna ‘saa- ‘gü

‘wɔn ꞊gbaan yö ‘ko
ˮdhiʋ.
.

Kwaa- ꞊danwopö ˮsɛ ‘gü -wɔn
ˮKunmana ˮgblϋgblϋ –nu ‘wo –ya
ˮKwi -a ˮsu ‘ö -kë
zue ‘ka bha -a
-dhɛkpaɔyi
-kaɔng ꞊plɛ ö ga
ˮsaaga
bha,
ˮkunmana ˮgblϋgblϋ
(plefe) ꞊plɛ -wo kë ya kwaa- ˮpɛɛn
ta.
‘Dannëng
-dhɛ
-yaan -bha -mɛ -nu
-bha -mü ‘Kwame

‘Bi Tibe ‘ka, ‘yö
-Zɔwɛɛn -mɛ -nu
-bha ‘ö -kë Ala
꞊Kwaku -Dhɛyɔnng
‘ka.
꞊Dhɛ ‘ö go ‘mü, ˮsu
‘dhɛ ‘ö dɔ- ˮpiϋ, ‘yö
꞊minisi
ˮMabri
‘Tɔyakësë ‘ö ‘wɔn ‘ö
-gban ˮta ‘kpɔ -wɔn bha ‘ö -gban -a
bha bha, ‘ö dho

ˮLʋgwaadhö,
Maaplöö,
‘Dannëngdhö,
Teaplöö
waa
-Zɔwɛɛn
-dhɛ -nu
‘gü ꞊tuaabho kë-dhɛ ‘gü; ꞊dhɛ ‘ö ‘go
‘mü, ‘yö- pö- -nu
-dhɛ ꞊dhɛ -gblü ꞊ya
yën. Guvɛnöma -ya
-pö -gblü ꞊ya yën.
꞊Dhɛ ˮslë -yö mɔɔ-

-bha kö ‘wëë- -yö
꞊slɔɔ
kö
kwaadanwo pö ˮsɛ bha
-yö dɔ. ˮKɛɛ ‘mɛ -nu
‘ö ‘wo dho -a dɔ -sü
zü bho-, wo -mü
kwaa- ‘në -nu ‘ö ‘wo
ˮkwi ꞊plöö yë ‘gü -a
-nu ‘ka.

-

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
ɛn
-gɛn
pied
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
üü
ün
üün
ϋ
ϋϋ
ʋ
ʋʋ

ʼgü
"güü
꞊blün
glüün
"gϋ
"bhϋϋ
"tʋ
"tʋʋ

intérieur
amère
miette
rouler
brûler
tarir
oreille
sauce

-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion
kpuuʼ

arbre
maison
père
termite
amour
singe
soleil
iroko
souche

"Nimlʋʋ 016

-Gblɔ dhe

-Kwɛ 2007	

-Kwaa ˮKɔdivua -sɛ ‘gü -wɔn
Mɛ zë -pë ‘ö ꞊batoo ‘bha ‘wo- -dhɛ probo koala ‘ö kë- ꞊wɛnng ‘Biya
‘Wɔn bha ꞊dhɛ ‘ö -kë ˮdhϋ, ‘wɔn ‘ö kë ‘mɛ -nu
‘ö- -nu ˮdhiϋ ꞊slɔɔ -a -nu ˮdhi -mü mɛ ˮgblü
-kaɔng -yaaga waa- mɛ këngdo waa- mɛ -kaɔng
꞊plɛ ö ga ˮsaaga (30128). ˮKɛɛ ‘mɛ -nu ‘ö ‘wo kë
wo -kɔ yö- -nu -bha ‘sëëdhɛ -bha,
-wo mɛ
ˮgblü ˮsaaga waa- mɛ këng ꞊plɛ -ö -kɔ ˮsaaga
waa- mɛ ˮsuesiö (8289). ‘Mɛ ‘ö- nu -bha ‘ö -tun
ziaan- -wo ˮgblü ˮsɔɔdhu waa- mɛ këng -yiisiö ö kɔ -yiisiö waa- mɛ ˮsaaga (5448). ‘Mɛ -nu ‘ö -wa
꞊slɔɔ, ‘wo mü.

wo -bha ‘wëë- ꞊slɔɔ ‘nu -wo mɛ ˮgblü -kaɔng do
ö ga ˮsuesiö waa- mɛ këng do ö -kɔ ˮsɔɔdhu
waa- mɛ ˮsaɔplɛ (19157). ‘Mɛ ‘ö dhiang -nu bha
-a -nu zë ˮdhϋ bha, -wa -dhɛ Kalu Emanuɛ. -Yö
‘wëë-yɛɛbho -mɛ -nu -gɔ -mɛ ꞊gban -gɔ
-ta ‘Biya. ‘Mɛ ‘ö ‘wɔn ‘ö -nu ꞊slɔɔ bha mɛ ‘gbɛ
-dhɛ -wo ‘wëë- ˮgblü -kaɔng -yiisiö (200.000)
꞊në- ꞊slɔɔ. ꞊Ya ‘go mü, ‘yö mɛ -kaɔng do ö ga
-yiisiö, ‘ö- mɛ do ‘ö ˮmiliɔng ꞊plɛ

"Kpʋngtaadhɛ -wɔn
ˮYi -bha pa ‘ö- wo ˮsɛgɔ -nu ‘gü
ˮSɛ -nu ‘wo -kë ‘Ɛngdë, Bɛnnggladɛsë, Nepalë
waa- Niziöria ‘ö yö -zë ‘ö -kë mɛtii ˮsɛ ‘ka bha,
ˮyi -bha pa yaa ‘ö- wo, -yö -wëë wɔn kë -sü ‘ka
mü -dedewo.
Ɛngdë -dhɛ bha, mɛ ˮgblü do waa- mɛ këng
ˮsɔɔdhu ö -kɔ ꞊plɛ waa- mɛ do (1521) ꞊në ‘wo
ga ˮyi -gɔ.

Bɛnnggladɛsë, mɛ këng ˮsaɔplɛ (700) ꞊në ‘wo
ga.
Nepalë, pë do bha yö -mü.
Niziöria, -dhɛkpaɔyi -yiisiö -dede ꞊në dha ‘dhö
ban- ‘ka gbaandhö ö dɔ- ʼka ʼko "piϋ

‘Wɔn ‘ö -gban ˮsɛ ˮgla -wɔn -nu -bha
ˮKwi -a ˮsu ‘ö -kë zue ‘ka ‘ö -ziö ya, ˮsɛ ‘bha
‘wo- -dhɛ itali, ˮkwi -naa ˮsɛ ‘ka, -a ‘gü -mɛ -nu
‘bha -wo kë -nu kwa -gɔ yö. -Wa -Pö ꞊dhɛ kwaa‘banngkö -nu bha, wɛnng- -nu woo yë kë wo
‘kwëë-.
-A -wɔn ‘gü, woo ‘në dhebë -nu -bha yëkë
-dhɛ do dɔ ; woo ‘në glɔɔnʼ -nu ‘sü kö -wo ‘dho-nu ‘ka wo -gɔ ˮsɛ bha- ‘gü kö -wa -nu draan‘wɔn -së ‘gbɛ -yë ‘ka. Woo ꞊badhong -zuö -dhɛ

2

꞊klang- ˮkwanngdhɛ do -ya yö. -A yë ‘bha -nu
wo mü ‘ö woo- -nu kë. -A -nu ꞊gban -da ‘kwëë
-sü sɔnng -yö kwaa- ‘wëë- ya, -a ˮmiliaa
kaɔngdo (10.000.000.000). Woo do bha ꞊wa ‘kɔ
ˮgblϋgblϋ këng ꞊plɛ waa- ‘kɔ do (201) -yë zü bho
Bɛnngziɛɛvilö kwa -gɔ yö. -Ya -nu ˮpiϋ ‘zü ꞊dhɛ
yë ꞊gban -yö yën ˮsu -kaɔng do ö ga ˮsɔɔdhu
ˮpiϋ.

"Nimlʋʋ 014

-Gblɔ dhe

-Kwɛ 2007	

ʼWɔn ʼö -gban -potaasü -wɔn -bha.
Gine Konakri
-Kwɛ ya- ‘gü (2007), ‘ö sü zanvie ‘ö -ziö -ya -bha,
mɛ -kaɔng ˮsaɔdo ö ga ˮsaɔplɛ (67) ꞊në ‘ö ꞊wa
ga ꞊kö ˮsɛ bha- ‘gü. ꞊Ya ‘go mü ‘mɛ -nu ‘ö ‘wo
ˮyua sɛɛˮ -ta, -wo mɛ ˮgblü do waa- mɛ këng
ˮsaɔplɛ ö -kɔ ˮsaɔdo waa- mɛ -yiisiö (1764).
ˮYua‘ö ˮdhϋ bha, -yö mɛ -kë mü ꞊dhɛ ?
ˮYua bha ‘ö ‘mɛ ‘ö- kë sië, -a -mɛ ˮgblü -yö -ziö.
-Yö -pe. ˮYi mü -dhɔ -ya -mɛ -kë -dedewo. ꞊Ya

‘go mü, -yö ꞊kplɛɛ ˮvaandhö. ‘Yö ˮsiϋ ‘yaa wlüüˮ
-a -mɛ kwi ‘gü -së ‘ka.
Komɔɔ
ˮYua do bha -yö kë mɛ këng do ö -kɔ ˮsaɔdo
(160) -zë ˮsɛ bha- ‘gü. ˮKwi -nu -wo ˮyua bha- dhɛ kolera.

ʼWɔn ʼö -gban troo -nu -bha mɛ wɔkɔ -nu ʼgü
-Buakɛɛ
ˮKwi -a ˮsu ‘ö -kë desangblëë
‘ka ‘ö -ziö ya, -a -dhɛkpaɔyi
ˮsaɔplɛ (7) ‘ö gun bha, -ya
‘flëë- ‘gü dhe ‘ö -kë
ɛngdepanngdanngsü ‘ka, ‘ö
‘kwa- ꞊slɔɔ -kwɛ ˮgblü do
waa- -kwɛ këng ˮsuesiö ö -kɔ

ˮsaɔdo (1960) -naa ‘ka bha, -a
‘fɛtö -yö -gun ‘ka.
‘fɛtö bha, ˮtanbho -mɛ -nu
ˮwo ˮkɔdivua waa- mɛ ‘dhɛ
-nu ‘ö ‘wo go ˮsɛ ˮwɛɛ ‘gü,
-wo kë wo ‘ko -yö -Buakɛɛ
‘wo ˮtan bho, ‘wo- -zɔn ꞊dhɛ
-gblü ‘ö yën bha, ꞊ya dhi wo

-dhɛ. ˮTan bha -wo kë -a -kë
ˮdhϋ gbeng do bha- ‘gü ‘ö to‘ka ˮdhϋ ‘ö -dhɛ ‘dhö ꞊kpaɔ
‘ka. ˮTan ‘ö ˮdhϋ bha, -a kë
-kɔ -gɛn -yan -kaɔng do ö ga
-yiisiö (14) -naa ꞊në bha. Troo
bha -yö kë dhi -dedewo.

"Yɩɩ -wɔn
Dümɛ tii ‘ö go ꞊Dakaa
-Mɔɔssiimi do bha -wa -dhɛ
Seidu.
Seidu -yö -gun ˮkwi gɔn do
-bha pë -kpamɛ ‘ka ˮKɔdivua.
꞊Dhɛ ‘ö ‘wo- gba ˮtɛɛ pa
-dhɛkpaɔyi (kɔnngzie) ‘në
‘bha ‘ka, ‘yö dho wo -gɔ ˮsɛ
‘gü, ö -mɛ
-nu ꞊tuaabho.
-Yö -to mü ‘yö dhe sü.
Dhebë
tii
꞊gblɛɛn
ˮgbaklaagbaklaa
(faanfaansü.) ꞊Dhɛ yöö nu ö
bha dhebë bha- ‘ka, ‘yö ꞊sua
-kë -dhɛ ‘ö- pö yö -zë ö
gɔmɛ ‘kpii- ‘ka kwaa- ˮsɛ ya‘gü.

꞊Dhɛ ‘wo nu ‘wo ꞊loo, ‘yö
dho ꞊kö ö bha dhebë ‘ka
-dhɛ ‘ö gun -wɔ sië -bha ‘gü.
-Dhɛ bha, -a -de -wɔta ‘dhii‘yaa gun -së.
-A -wɔn ‘gü, -dhɛkpaɔyi do
‘ka, ꞊dhɛ
‘ö-gɔmɛdë
(꞊patrɔnng), ‘ö -ziö ‘ö dho yë
ˮdhiϋ, -a -dhɛ ‘yii ꞊gwëë ‘yö
nu ö bha dhebë ‘ka ‘kɔɔdhö
‘yö ‘wo dho ˮkwi gɔn bha, -a
-gɔ ‘dhii- -ta ꞊zɔɔ kö ‘wo wo
-de ˮdhia bho ‘dhii- ˮplëë
-plëë -ta mü -wa !
ˮKwi gɔn ꞊de ‘pö ‘ö ꞊loo yë
ˮdhiϋ, ‘yö- -zo ‘dhö bhɔ pë
‘bha ‘ka, ‘yö ö yeekë ‘ö nu -a

‘sü -dhɛ ‘gü. ‘Ö ꞊loo, ‘yö gɔ
ˮtruu -piö, ‘ö- -piö, ‘ö- -piö; a -gɛn -mü ꞊dhɛ kö Seidu
‘yaa ˮkwɛɛ ˮpʋ sië.
ˮSuϋ yaa ‘ö -da Seidu ‘gü
bha, ‘yö ö bha dhebë -da
ˮkwi gɔn -bha sɔ -nu -dun
‘gü -pë ‘gü. -Wa -dhɛ ˮkwi
-wo ‘gü plakaa. ‘Yö- ˮdhi ta-zü; ‘yö -ziö ‘ö dho ˮkwɛɛ
ˮpʋ -dhɛ ‘gü ö
-gɔmɛdë
-gɔ.
꞊Dhɛ ˮkwi gɔn bha ‘ö -da
‘kɔɔdhö, ‘yii dhiang ˮwɛɛ
‘bha zë Seidu -dhɛ. Ziö ꞊nëwo ‘ö dho ‘kɔdhi ‘ö -wɔ ‘gü
bha- ‘gü. -Aga, ‘pë ‘ö- -zo
3

"Nimlʋʋ 016

‘dhö bhɔ- ‘ka bha, ‘yö -gun
plakaa bha- ‘gü ‘pö. -A ˮdhi
‘ö dho- ˮpʋ-, ‘yö -kpan
dhebë bha- -bha mü. ˮSuϋ
yaa ‘ö -kan ˮKwi gɔn ‘gü bha,
‘yö Seidu -dhɛ
-biang ‘ka,
‘yö- dhɛaˮ kpɔ ‘ö pö-: « ‘Yö
-më ‘ö ya ?»
Seidu ꞊de ‘pö ˮsuϋ ‘ö -da ‘gü
bha, -a zuëˮ ꞊gbaan ‘wü-bha. -Aga, ‘yö- pö: «

-Gblɔ dhe

-Kwɛ 2007	

꞊Patrɔnng, ꞊sɛ ‘diaablë
‘nuaa- dö Dakaa. » -Waa pö
ˮdhϋ kö -wa -pö dümɛ tii ‘ö
go Dakaa.
‘A, kö ˮkwi gɔn ꞊ya ziö
biang ‘ka, ꞊ya ‘dho ꞊polisë
-dhɛ kö
-wo nu -wo
‘diaablë ‘nuaa- dö Dakaa
bha- ‘kun.
‘Ö nu ꞊polisë ‘ka, kö Seidu
꞊ya ö bha dhebë zun ‘nu

ˮkpɛnng. -A kë ˮdhϋ -sü bha‘gü, ‘wii -kpan -bha.
-Kwaa ‘wɔn dɔ ꞊dhɛ ˮkwi
‘gbɛ -dhɛ -wo ˮsuϋ- dümɛ gɔ
-dedewo. -A -wɔn ‘gü,
-dhɛkpaɔyi ‘ö dɔ- ˮpiϋ, ‘yö
waa- Seidu ‘wo ‘kɔ ˮwɛɛ sü,
‘wo wo ꞊kwɛɛ- -wlö ‘wo- ‘kɔ
‘dhɛ bha- to ‘diaablë ‘nuaa
dö Dakaa bha- -g ɔ.

"Gwϋng
>
-A suu -yö -kë ꞊dhɛ ‘bha ü këyɔɔ faan dɔ kö -yö ö -dewo draan- ‘yii ˮwɩ- -bha, ‘ü kwaa- -zü.

Pë -Wlangda sü
-Pamɛbhamɛ -wo pö -mɛ -nu, ka zuëˮ ꞊nii -yö -da, -a -gɛn -mü ꞊dhɛ kwaa- ʼsëëdhɛ do –yö –dho zun
"kpɛnn "su do ya- ʼgü.

Pë "bin ‘ö ya -a - ga -sê ‘ka .-A do -zë ʼka -dhɛ "saaga -ya -bha. -A -nu mɔɔ-

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü ꞊nɛ : ꞊Kesɩ Dhifɔngsü 06.39.06.88 Lo Zafe 08.18.08.88 / www.pamebhame.info
‘Ka dho –kpan –a ˮdhɔɔ -bha –bha ‘mɛ ‘ö- ˮpiʋ̈ ˮMaadhö, -wa –dhɛ ˮZɛ Emaniɛɛ. –A –bha tiootioo
4
ˮnimlɔɔ ꞊nɛ: 07-17-19-38

"Nimlʋʋ 014

-Gblɔ dhe

-Kwɛ 2007	

‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu ꞊gban ꞊plɛ
‘wo go Dhusi ‘ö -da ˮAnɛsü ‘ö go ‘Suisü , -a -nu ‘ka.

5

"Nimlʋʋ : 17

"Su "Zɛ

-Kwɛ 2007

		"Su –bha ʼsëëdhɛ -mü		"Gwɛɛtaawo	

ʼWƆN -TAƆNG -MA ʼGÜ ʼSËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu ˮpiʋ̈
-Pamɛbhamɛ ‘ö -kë
naɔ -ma ‘gü ‘sëëdhɛ
‘ka, -a -wo pö -mɛ -nu
ˮpɛpɛ, -dhɛ ꞊ya ꞊kpaɔ
ka -bha
-ee ? Ka
nuwɛɛ yë -bha mü. Kö
ka -kɔɔwɔn -yö dhi bha
‘aa -yë kë ?
Yi dheebhang
nu ka -dho yi
-

bhawɔn ‘to- ‘sëëdhɛ ya
-a
ˮdhiʋ̈
‘ö
kë
‘gbaannu bha- -wɔn
‘gü. -Yö kë -sü yë -kë
‘ka -kwɛɛ -nu -bha see‘ö ‘wo kë wo ꞊në- -nu
-bha. ˮKɛɛ Atanna ‘saa‘gü ‘wɔn ꞊gbaan yö ‘ko
ˮdhiʋ̈ . Yö ꞊në- -wɔn
‘gü ‘yö ‘ka -kpan sië

-Pamɛbhamɛ ˮnimlɔɔ
ya, -a -bha bha. Yi
‘dhang- bho
-sü -ya
ˮdhiʋ̈ ꞊dhɛ ‘ka yi bhawɔn ‘to. ꞊Dhɛ kwa
-wo -ya ‘gü do ꞊dhɛ
kwa
-de -wo ‘ö bha
kwa -dho ˮslë mɔɔ- -a
-bha kö -yö ‘dho ˮdhiʋ̈ .

꞊Ya ‘go yö -zë -a
‘gü, ‘ö ‘wɔn -së ‘bha
‘dhö ka -zo ˮpiʋ̈ kö
‘ka- pö yi
-dhɛ
-Pamɛbhamɛ ˮgblʋʋ
ˮpiʋ̈, -potaasü -yö ka
-gɔ. -A ˮdhia -yö -dho
‘ma yi ‘gü. -A -gɛn
mü ꞊dhɛ -gleng ‘yaa
‘go ‘gu do ‘gü

꞊Dhɛ woo- zü bho, mɛ
꞊plɛ ꞊në ‘ö ‘wo kë wo -wo
bho -piöga ꞊soo- ziö -mɛ
-nu bha, -a -nu -ta. -A mɛ
do -mü plesidang ꞊Sigi
Blɔnˮ Blɛzö ‘ka. ‘Yö -a mɛ
do ‘ö -kë ˮsɔdha
-gɔmɛ
‘kpii- ‘ö ˮMaa ˮsɛ ‘gü,
ˮtʋ̈ ng ya ‘gü, -a ‘ka. ‘Wɔn
ˮpɛpɛ bha -yö kë -kë ˮdhʋ̈
꞊ministrë ‘ö -kë kwaa- ‘në
‘ka, Mabhli Tuakösë ‘ka,
-a ˮyan ꞊wlöö. -Biang bha
꞊dhɛ ‘ö ‘wo- sü, ‘ö go
ˮMaadhö
‘ö
dho
‘Dannëng ˮsɛ ‘gü, ‘mɛ

-nu ‘ö ‘wo -kë mɛ -blɛɛsü
‘ö ‘wo ꞊loo,
-wo -gun
ˮsɔɔdhu. ˮTʋ̈ ng ‘ö ‘wo-kë ziaan- ‘yö -kë: ‘Yënng-gɛn -yan dan -yaaga
waa- ‘yënng- -kɔ dan kɔng ꞊plɛ ö ga ꞊plɛ
(ˮdhɛdhɛ -yaaga waaminitö -kɔng ꞊plɛ ö ga
꞊plɛ.
Kö ‘wɔn -së ‘ö kë -kë ‘yö
bha.
￹-Kwa dhi kwa ‘ko -dhɛ.

Kwaa- ꞊danwo pö "sɛ ʼgü -wɔn￹
-Dhikodhɛ -troo
‘Wɔn ꞊bhlëësü -yö kë -sü
‘ka kwaa- ˮpɛɛn -ta. -Yö
ˮdhʋ̈ tɛan- ‘ka ꞊dhɛ -gblü
‘ö -da bha, -yö kë ꞊Danwo
pö -mɛ -nu waa- ‘Wɛ- -nu
bha kwa -siö ‘ko -dhɛ.
ˮKɛɛ -dhɛkpaɔyi ꞊plɛ yaˮpiʋ̈ , -kɔ -wü ‘koodhe
-troo -yö kë -sü ‘ka kwa
꞊zinng ‘gü. ‘Yö -kë -piöga
꞊soo- -biang ‘sü -sü kö
-wa gizamɛ kë, -a ‘ka. -A
zü -yö -bho ˮkwi -a ˮsu ‘ö
-kë Feevrie ‘ka bha, -a
-dhɛkpaɔyi -kɔng ꞊plɛ ‘ka
ˮMaadhö. ‘Mɛ -nu ‘ö ‘wo

-a -ya, wo -mü -kɔlookota
‘ö -kë ˮKɔdivua -mɛ -nu bha ‘ka, ˮkɛɛ -piöga ꞊soo-wɔn ˮgblʋʋ ˮpiʋ̈ -a ‘ka. Biang bha -a -blɛɛsü -yö
-go ˮMaadhö ‘ö dho ‘ka Zɔnwɛɛn. ˮKidhʋng këng
do ö -kɔ plɛ waaˮkidhʋng ꞊plɛ(122 ).
-Piöga ꞊soo- -biang ‘sü
-mɛ -nu ˮgbɩgbɩ ‘ö ‘wo
gun- -bha -wo -gun -kɔng
-yiisiö ö ga ˮsɔɔdhu (45).
Mɛ ‘bha -nu -wo -go
Togo, Gana.

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut
"dhü
haut
moyen
bas
très bas
très haut + très bas
haut + très bas
moyen + très bas saabas + très bas

arbre
ʼkɔ
dë
꞊zɛ
-dhɔ
"klangʼyënngsavon
꞊göö-

maison
père
termite
amour
singe
soleil
iroko

"Nimlʋʋ 17

‘zëzë

-Kwɛ 2007	

Kwaa- "Kɔdivuaa -sɛ ʼgü -wɔn
-Gblü ꞊ya yën

-Gblü ‘ö -da kwa -gɔ yö, -a -kwɛ ˮsɔɔdhu -naa ꞊në ‘ö -kwɛ ya- ‘ka (2007). ˮKɛɛ -gblü ‘klɔɔ꞊ya bhɔ kö -gblü ꞊ya yën. Kö faan ꞊ya ‘go -gblü -bha. -A ‘klɔɔ- -ö bhɔ bha yö -mü ꞊dhɛ kwaa- ˮdhasi -nu
-yɛɛ ꞊plɛ ‘ö- kpö do ‘dhö -kë dhöbɛlë -nu ‘ka, ‘ö ‘ö -nu -gɔ -mɛ ‘dhö -kë Soro Giyɔngmë ‘ka ‘ö do ‘dhö -kë
-fangsi ˮsɔdha -nu ‘ka ‘ö
-bha
-gɔmɛ ‘dhö -kë Gbagbö Loranng ‘ka bha, -kwaa ˮyʋʋ -mü, ꞊wa dhi
wo ‘ko
-dhɛ. ꞊Wa wo -kɔ ‘wü ‘koo -Buaakɛɛ ˮkwi -a ˮsu ‘ö -kë zue ‘ka bha, -a -dhɛkpaɔyi
-kaɔng yaaga ‘ka -Buakɛɛ ꞊tɛdhɛng -ta. ꞊Dhɛ ‘ö go mü, ‘yö ‘wo buu ˮgblü ꞊plɛ (2000) -gϋ mɛ ꞊gban ˮyan ˮdhiϋ
mü. Yö ꞊në ka ˮyan ‘dhö- -dhɛ -bha bha.
-Ziaanwo -dhɛ bha -waa -dhɛ zuëˮ waannudhe ꞊tɛdhɛng. ‘Wɔn bha- -dhɛ
‘gü, mɛ ˮgblü -kaɔng ˮsɔɔdhu (50.000) -wo -gun -Buakɛɛ -dhɛ -yaan- bha. ˮKɛɛ ꞊badhong -zuö -dhɛ ‘kö bha, mɛ gblü
-kaɔng ꞊plɛ ö ga ˮsɔɔdhu
(25000) ꞊në ‘wo kë -da mü.
Plesidang ‘gbɛ -wo -gun -mü. -A -nu ‘tɔ -mü :
‘Fɔɔ Eyadema ‘ö go Togo. Tabo N Beki ‘ö go Aflikö di Sidö. Yayi Boni ‘ö go
Benɛn. Tumani ture ‘ö go Mali. ‘Blɛzö Kɔngpaore ‘ö go Buukina Faso. Ninoviera ‘ö go Gine Bisao. ꞊Ya ‘go
wo -zë -nu ‘gü, plesidang ‘dhɛ -nu ‘wo -kë: Abulayë ‘Wadë ‘ö go Senegalö ‘dhö, Amadu Tandia ‘ö go
Niziɛɛ ‘dhö, ‘Diɔngnë ‘Kufɔɔ ‘ö go Gana ‘dhö, wo -zë woo- ꞊minisi ꞊në ‘ö ‘wo kë -nu bɔ kö -wo yö wo
ziaandhö.

"Kpʋngtaadhɛ -wɔn
Sinua ˮsɛ ‘gü
ˮSɛ bha- ‘gü, ‘yö dha ‘dhö ban ‘yö ˮyi ‘dhö pa
-dedewo yaawo ‘yö mɛ këng ˮsɔɔdhu (500) zë
ˮsu ‘ö -kë zue ‘ka -kwɛ ya- ‘gü bha- ‘gü. ‘Mɛ -nu
‘wo ꞊dua -wo -gun, mɛ ˮmilɔng ꞊plɛ (2.00.000).
Sinua -sɛ ‘gü -mɛ -nu bha -a -kwɛ -kaɔng
yaaga ö ga ꞊plɛ -naa ꞊në kwɛɛ (32)

-wo -gun ˮmiliɔng
këng ˮsaaga ö -kɔ yaaga waa- mɛ ˮsaaga waa- mɛ këng ˮsaaga
(838.800.000). ˮSɛ ‘ö- ‘gü -mɛ -nu ‘wo ‘gbɛ
-dedewo
ˮkpʋngtaa
wo
-mü

Buukina Faso
Dha ‘ö ban ˮsɛ bha- ‘gü ‘pö kwɛɛ -yö -gun -ziisi.
-A
-kwɛ -kaɔng
-yaaga
-naa ꞊nɛ
(30) -a suu ‘yii ban ˮdhϋ do. Mɛ ˮsaaga ꞊në-nu zë (8). Mɛ ˮgblü -kaɔng do ö ga -yiisiö

Mɛ ꞊slɔɔ -pë -nu -wɔn
‘Banngkö ‘kpii- do

-yö
kwa
-gɔ Kɔdivua yö ‘ö
mɛ ta kun kö -wo yë kë.
‘Wëë- -da ‘gü
-kɔ ‘ö
ˮdhϋ bha
-yö kë
2

(14.000) ꞊në -naa pë ‘dhö ꞊see. ‘Mɛ ‘ö- -nu
-bha ‘kɔ ‘yaa- -nu -gɔ ‘zü ˮyi pa
-sü ˮgblʋʋ
ˮpiϋ,
-wo
mɛ ˮgblü
-yaaga
(3000)

ˮmiliɔng
ˮsɔɔdhu
(5.000.000.)
waa꞊mangzii ‘ö -kë Ɔɔdinatëë
‘ka, ‘wo ‘sëëdhɛ ꞊draan-ta bha,
-a

-kaɔng do ö ga do -nu
Inivɛɛsite
‘ö
-Buakɛɛ -a -dhɛ kö -yö
kë ꞊klang-nu bha
-a -nu -ta ‘kun -pë

"Nimlʋʋ 17

‘ka.
-Yö kë
-kë
ˮdhϋ ˮsu ‘ö -kë zue ‘ka
kwɛɛ.

‘zëzë

bha-

-Kwɛ 2007	

‘gü

ʼWɔn ʼö -gban -potaasü -wɔn -bha.
‘Yɔn ˮyi
-A ‘dhɛ ‘ö yö -yö -dho ‘në ‘kpɔ -dhe -nu
ˮpiϋ. ꞊Ya kë ꞊dhɛ ‘në ‘kpɔ -dhe -nu ‘ka
‘në ‘kpɔ, ‘ö dho ‘ö yö ‘ka ˮsu ˮsɔɔdo
-bha, ‘ka ‘dho ˮyi nu ‘në
-dhɛ . -Ka
ˮyɔn doseng ꞊në-nu -a -dhɛ. -A -kë

ˮdhϋ -sü bha -yö faan –da ‘në ‘gü, ‘ö ˮyua
‘gbɛdhɛ bhɔ- -dhɛ taa ꞊gblɛɛn.

ʼWɔn ʼö -gban troo -nu -bha mɛ wɔkɔ -nu ʼgü
-Kɔ -wü ‘koo ꞊badhong
Zue -dhɛkpaɔyuio -kaɔng
꞊plɛ ö ga ˮsaaga bha,
꞊badhong -yö -gun ‘ka
Soro Giyɔngmë -bha
ˮpɛɛn waa- Gbagbö
Loranng -bha ‘dhö, -a -nu
꞊zinng ‘gü. -A -zuö -gɛn mü ꞊dhɛ -wa -kë ˮdhϋ kö
‘wo- -zɔn ꞊dhɛ ‘wa dhi
"Yɩɩ

wo ‘ko -dhɛ. ‘Mɛ -nu ‘wo
gun ꞊badhong bha -a
-zuö
-mɛ
-mɛ -nu
ˮgbɩɩ- ‘ka wo -mü Soro
Giyɔngmë ‘dhö, Zeneralë
filipë Manggu ‘ö -kë
-Fanngi
ˮsɔdha
-nu
-gɔmɛ ‘ka -a ‘dhö, -a -nu
‘ka. ‘Bii- ꞊plɛ ꞊në

Giyɔngmë ‘ö kë -a -da.
Manggu -bha ˮpɛɛn ‘ka,
‘bii- ꞊plɛ ꞊në ‘ö ‘wo kë-da ‘pö; ꞊ya kë ˮdhϋ kö
mɛ ‘bha ‘yii kë ‘to- ˮgbɩɩ‘ka. ꞊Badhong bha -yö kë
-dhi mɛ ꞊gban ˮpɛpɛ
dhɛ.

-wɔn

-Mɔɔsiimi do ꞊në ‘ö gun sɔ ˮvɛdhɛ bho (sɔ
pase) sië.
Sɔ ˮvɛdhɛ -bho ‘ka -pë ‘dhɛ ‘ö -kë kwi
-nu -bha ‘ka, ‘ö ‘wo-gban kuranng
-bha bha, ‘yö gun- -gɔ.
-Mɔɔsiimi
bha -yö -gun sɔ ‘ö- ˮpasɩ bho bha, -a
ˮyɛ sië kö ‘pë bha -yö dɔ sië- ˮsɔɔ mü.

-Aga ‘yö- -bha tiootioo (telefɔngdhö) ‘ö
gun- ˮsɔɔ ‘tablë -ta mü bha, ‘ö -ya ˮwɩ
-sü -bha. Ö -kɔ ˮpʋ ‘kö- bho, ‘ö- -da sɔ
ˮvɛdhɛ -bho ‘ka -pë -ta bha, -ya kë- ‘gü
꞊dhɛ tiootioo ‘dhö,
-yaa ‘sü -yaa ꞊nëng ö ˮtʋ -bha.
Mɛ ‘ka dɔ bha ‘mɛ bha ꞊ya ö -de ꞊piaa.
3

"Nimlʋʋ 17

Mɛ ‘gbɛ -dhɛ

-wo ‘pë -nu bha -a -nu

‘zëzë

-Kwɛ 2007	

-bha ꞊dhuëngdhɛ ‘gü ꞊dɛɛ.
Kimse Etiɛnë

Pë -Wlangda -sü
Kwaa- saanwo -së do ꞊nɛ
-Pamɛbhamɛ -wo pö -mɛ -nu -ka ka baa-, kaa- ꞊dhɔtrɔɔ ‘sëëdhɛ bha, -a ꞊plɛ -naa ꞊ya yö
ˮkpɛnng. -Wa -dhɛ ʼpë nu "yua ʼka.

Pë "bin ‘ö ya -a - ga -së ‘ka .-A do –zë ‘ka -dhɛ-ya –bha saaga. –A –nu mɔɔ-

	
	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ
kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72. / 08 18 08 88 / 06
‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go
Dhusi ‘ö -da ˮAnɛsü ‘ö go ‘Suisü , -a -nu ‘ka
4

"Nimlʋʋ : 18

"Tiëëdhɛ "Su

-Kwɛ 2007

		"Su -bha ʼsëëdhɛ -mü		"Gwɛɛtaawo	

ʼWƆN -TAƆNG -MA ʼGÜ ʼSËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu ˮpiʋ̈

-Pamɛbhamɛ ‘ö -kë
naɔ -ma ‘gü ‘sëëdhɛ
‘ka, -a -wo pö -mɛ -nu
ˮpɛpɛ, -dhɛ ꞊ya ꞊kpaɔ
ka -bha
-ee ? Ka
nuwɛɛ yë -bha mü. Kö
ka -kɔɔwɔn -yö dhi bha
‘aa -yë kë ?
Yi dheebhang -nu
ka -dho yi -bhawɔn ‘to-

‘sëëdhɛ ya -a ˮdhiʋ̈ ‘ö
kë ‘gbaannu bha- -wɔn
‘gü. -Yö kë -sü yë -kë
‘ka -kwɛɛ -nu -bha see‘ö ‘wo kë wo ꞊në- -nu
-bha. ˮKɛɛ Atanna ‘saa‘gü ‘wɔn ꞊gbaan yö ‘ko
ˮdhiʋ̈ . Yö ꞊në- -wɔn
‘gü ‘yö ‘ka -kpan sië
-Pamɛbhamɛ ˮnimlɔɔ

ya, -a -bha bha. Yi
‘dhang- bho
-sü -ya
ˮdhiʋ̈ ꞊dhɛ ‘ka yi bhawɔn ‘to. ꞊Dhɛ kwa
-wo -ya ‘gü do ꞊dhɛ
kwa -de -wo ‘ö bha
kwa -dho ˮslë mɔɔ- -a
-bha kö -yö ‘dho ˮdhiʋ̈ .
꞊Ya ‘go yö -zë -a
‘gü, ‘ö ‘wɔn -së ‘bha

‘dhö ka -zo ˮpiʋ̈ kö
‘ka- pö yi
-dhɛ
-Pamɛbhamɛ ˮgblʋʋ
ˮpiʋ̈, -potaasü -yö ka
-gɔ. -A ˮdhia -yö -dho
‘ma yi ‘gü. -A -gɛn -mü
꞊dhɛ -gleng ‘yaa ‘go
‘gu do ‘gü

‘Dannëng ˮsɛ ‘gü :
ˮDannëng -dhɛ yaan-bha -dhɛ -bha -mü
Kwame
‘Bi
Tibe
Wlobɛɛ ‘ka
Maaplöö -dhɛ -bha
-mü ꞊Kwaku Wita
‘Angzië ‘ka.
-Zɔwɛɛn
(ˮZuaang
Uɛɛn) ˮsɛ ‘gü :
-Zɔwɛɛn -dhɛ yaan- bha -dhɛ -bha -mü Ala

꞊Kwaku Leɔng ‘ka. Yö
-zë ˮsɔdha
-mü.
-Bɛn Uɛɛn -dhɛ -bha
-mü Zadi Flangsisü ‘ka.
ˮsɔdha
-mü -a ‘ka.
Teaplöö -dhɛ -bha -mü
Komoe Esɔng ‘ka.
Kö ‘wɔn -së ‘ö -kë kwa
-dhɛ -kwɛ -ya ‘gü -a do
bha.

Kwaa- ꞊danwo pö "sɛ ʼgü -wɔn
￹-Dhikodhɛ -troo

ˮKunmana ˮgblϋgblϋ -nu ‘wo -ya
-Kwɛ

ya-

‘ka

(2007)

ˮkunmana ˮbhlëngnë
kaɔng do ö ga do ꞊në ‘ö
‘kwa- -nu ꞊slɔɔ. Wo
꞊nɛ:ˮMaa ˮsɛ ‘gü :

ˮMaadhɛ yaan- -bha
-dhɛ -bha -mü Mane
Abëdulayë ‘ka.
ˮLʋgwaadhɛ -bha -mü
ˮSeri Able ‘ka.
ˮSanggwinng
-dhɛ
-bha -mü Okie ꞊Kofi
‘Dhɔsië ‘ka.

Gbiaangwinng ˮsɛ ‘gü
:
Gbiaangwinng
-dhɛ
yaan- -bha -dhɛ -bha
-mü Baoto Lui Gistavë
‘ka
-Gbɔng ˮdhiϋ -dhɛ
-bha
-mü Kobelan
Dɔngo Emaniɛ ‘ka
‘Siiplöö -dhɛ -bha -mü
Diedie Gogwa Grögwa
‘ka.

Kwaa- "Kɔdivuaa -sɛ ʼgü -wɔn
‘Wɔn -siö ‘ö- wo -kɔɔyi -dhɛ ‘Biya
ˮKwi -a ˮsu ‘ö -kë ‘Utö ‘ka
bha, -a -dhɛkpaɔyi -kaɔng do
ö ga ˮsaɔdo bha, ꞊weeyi
(-kɔɔyi) -yö kë -pa yaa wo
gbeng do ‘gü ˮkwanng- -dhɛ
‘ö -kë ‘Pɔɔ ʼBue ‘ka ‘ö ‘viɔngso
-dhɛ ‘dhö- ‘gü bha- ‘gü. -Dhɛ

bha -yö -kɔɔyi ˮdhiϋ. -Aga,
gbeng bha- ‘gü, ‘yö ˮyi bha ‘ö
-kan mɛ -nu ‘gü mü. ‘Kɔ -nu
‘wo gun ˮyi ˮdhiϋ bha ‘yö ˮyi
‘ö- -nu
-kaɔng do sü ( 10).
ˮKɛɛ -Zlaan nuwɛɛ, ga ‘yii kë
bhɔ

.
.

"Nimlʋʋ 18

"Tiëëdhɛ"su

-Kwɛ 2007	

"Kpʋngtaadhɛ -wɔn
ˮSɛ -bha ꞊zii ‘ö wo Peru
Peru ˮsɛ bha -yö
-ya -sü
‘ka ꞊Dhamlɛɛkɛɛn –dhɛ -gɔ
ˮsia- ꞊yën. ˮKwi ˮpuu -nu
waa- Ɛngdiɛn -nu ꞊në ‘wo‘gü -mɛ -nu ‘ka. ‘Utö
-dhɛkpaɔyi
-kaɔng
do ö ga ˮsɔɔdhu bha- ‘ka
-tɔ -dho ‘kɔɔdhö ˮtϋng bha‘gü, ‘yö ˮsɛ ‘dhö ꞊zii -a ‘pö-nu ‘wo-nu -dhɛ Pisko,
Ikaa waa- Siɛnsia, -a -nu ‘gü.
‘Pö- -nu bha -wo Peru -bha
‘pö- ‘kpii- ‘ö -kë Lima ‘ka -a

-gɔ ‘në ‘bha ꞊gblɛɛn, -yö
-ziö ˮkidhʋng këng ꞊plɛ -ta.
ˮPɛɛn -nu ‘ö ‘wo bha, -tɔn
waa-dhëngga ꞊gblɛn
꞊gblɛn ꞊në ‘wo mü ‘gbɛ. ‘Mɛ
-nu ‘ö –nu -bha ‘kɔ -nu ‘wo
wü -wo -ziö mɛ ˮgblü këng
do ö -kɔ ˮsaɔplɛ(170.000)
-ta. ‘Mɛ -nu ‘wo ga
-wo
-ziö mɛ këng ˮsɔɔdhu ö -kɔ
-yiisiö (540) -ta. ‘Yö ‘mɛ -nu
‘wo ꞊gii, ‘wo -ziö mɛ këng
꞊plɛ
-ta
(2000).

-Kwaa ‘gü ma ‘ka ꞊dhɛ ˮsɛ
bha ‘wɔn ˮgbɩgbɩ -yö -kë ‘ka.
-Kwɛ ˮgblü do waa-kwɛ
këng ˮsuesiö ö
-kɔ
ˮsaɔplɛ(1970) bha- ‘ka, ˮsɛ
-yö kë -zii mü ‘zü ‘ö mɛ ˮgblü
-kaɔng ˮsɔɔdhu(50.000) ‘wo
ga.

Mɛ ꞊slɔɔ -pë -nu -wɔn
ˮKɔdivua waa- Itali
ˮKwi -a ˮsu ‘ö -kë
zue ‘ka ‘ö -ziö ya, ˮsɛ
‘bha ‘wo- -dhɛ itali,
ˮkwi -naa ˮsɛ ‘ka, a ‘gü
-mɛ
-nu
‘bha -wo kë
-nu
kwa -gɔ yö.
–Wa
-Pö ꞊dhɛ kwaa‘banngkö -nu bha,
wɛnng- -nu woo yë

kë wo ‘kwëë-. -A
-wɔn ‘gü, woo ‘në
dhebë -nu -bha yëkë
-dhɛ do dɔ ; woo ‘në
glɔɔnʼ
-nu ‘sü kö
-wo ‘dho- -nu ‘ka wo
-gɔ ˮsɛ bha- ‘gü kö
-wa -nu draan- ‘wɔn
-së ‘gbɛ -yë ‘ka. Woo
꞊badhong
-zuö -

dhɛ
꞊klangˮkwanngdhɛ do -ya
yö. -A yë ‘bha -nu
wo mü ‘ö woo-nu kë. -A -nu ꞊gban
-da ‘kwëë -sü sɔnng
-yö kwaa- ‘wëë- ya,
-a ˮmiliaa -kaɔngdo
(10.000.000.000).
Woo do bha ꞊wa ‘kɔ

ˮgblϋgblϋ këng ꞊plɛ
waa- ‘kɔ do (201) yë
zü
bho
Bɛnngziɛɛvilö kwa
-gɔ yö. -Ya -nu ˮpiϋ
‘zü ꞊dhɛ yë ꞊gban
-yö yën ˮsu -kaɔng
do ö ga ˮsɔɔdhu
ˮpiϋ.

-wa -nu draan- ‘wɔn
-së ‘gbɛ -yë ‘ka. Woo
꞊badhong -zuö -dhɛ
꞊klang- ˮkwanngdhɛ
do -ya yö. -A yë ‘bha
-nu wo mü ‘ö woo-nu kë. -A -nu ꞊gban
-da ‘kwëë -sü sɔnng

-yö kwaa- ‘wëë- ya, a ˮmiliaa -kaɔngdo
(10.000.000.000).
Woo do bha ꞊wa ‘kɔ
ˮgblϋgblϋ këng ꞊plɛ
waa- ‘kɔ do (201) yë
zü
bho
Bɛnngziɛɛvilö kwa

ʼWɔn ʼö -gban -potaasü -wɔn -bha.
ˮKɔdivua waa- Itali
ˮKwi -a ˮsu ‘ö -kë
zue ‘ka ‘ö -ziö ya, ˮsɛ
‘bha ‘wo- -dhɛ itali,
ˮkwi -naa ˮsɛ ‘ka, -a
‘gü -mɛ -nu ‘bha -wo
kë -nu kwa -gɔ yö.
-Wa -Pö ꞊dhɛ kwaa‘banngkö -nu bha,
2

wɛnng- -nu woo yë
kë wo ‘kwëë-. -A
-wɔn ‘gü, woo ‘në
dhebë -nu -bha yëkë
-dhɛ do dɔ ; woo ‘në
glɔɔnʼ
-nu ‘sü kö
-wo ‘dho- -nu ‘ka wo
-gɔ ˮsɛ bha- ‘gü kö

"Nimlʋʋ 18

-gɔ yö. -Ya -nu ˮpiϋ
‘zü ꞊dhɛ yë ꞊gban
-yö yën ˮsu -kaɔng

"Tiëëdhɛ"su

-Kwɛ 2007	

do ö ga ˮsɔɔdhu
ˮpiϋ.

ʼWɔn ʼö -gban troo -nu -bha mɛ wɔkɔ -nu ʼgü

꞊Badhong

‘Utö do ‘ö -ziö ya ‘ö
sü -a
-dhɛkpaɔyi
ˮsuesiö -bha ‘ö yö‘ka -a -kaɔng do ö ga
ˮsɔɔdhu
-bha
꞊badhong -yö kë
-zuö ‘Biya. ˮsɛgɔ
-yiisiö ꞊në ‘ö ‘wo kë
a -zuö. Wo -mü
niziɛɛ,
Buukana
Faso, Ganbi waaˮKɔdivua
‘ka.
-Wa
kë
"dhϋ
꞊tɛdhɛng ‘wo- -dhɛ
Wlobɛɛ Siangpru ‘ö

Maakori kwa -gɔ
‘Biya yö bha ꞊në-ta. ꞊Dhɛ ‘ö -kë ꞊dhɛ
꞊tɛdhɛng bha, ꞊waa
-pë -dee kë, ꞊wa
‘kpaa- -së -dee ta -a
-ta bha, ‘yö ‘wo-dee ‘gü niaˮ bho.
꞊Badhong
-ziö
-kɔlookota ‘kpii- ‘ö
ˮkɔdivua ‘wo –dhɛ
‘Fifë bha ꞊në- -kɔ ʼö
gun ‘wɔn bha- ‘gü.
꞊Badhong suu ‘dhɛ
‘ö ˮdhϋ bha, -a -zuö

-kɔ
-blɛɛsü
꞊në gun bha. ‘Në nu ‘ö- -nu -kwɛ ‘yii
kë
꞊mɔɔ
꞊kö
-kaɔng do ö ga
ˮsaɔplɛ (17)
-bha
꞊në ‘wo gun ‘wɔn
bha- -bha. ꞊Dhɛ ‘ö
‘wo- -zuö ˮdhϋ,
ˮsɛgɔ ‘ö kë gɛnyɛn
yö -mü Ganbi ‘ka.
‘Kupë bha -wo kë-dhɛ
Gbagbo
Loranng -a ‘kupë.
‘Mɛ ‘ö ‘kupë bha,

Ganbi -mɛ -nu ‘wo
kë yö- ꞊kwɛɛ-, yö
-mü ꞊minisi ‘ö -kë
mɛ -gɔ
-yɔɔn
‘kwëë- ꞊minisi ‘ka
-gblü ya ˮyan ꞊wlöö,
‘ö -kë Danɔ Diedie
‘ka bha, ꞊në- ꞊kwɛɛ.
Ganbi ‘në -nu -wo
kë ‘bii- ꞊plɛ ꞊në-da, ‘yö Buukina
Faso ‘në -nu ‘wo- do
bho.

ˮpɛɛpɛdhö, –a
dhiang ‘to n -gɔ.Kö
mang -dede ‘a dü
kë, ɔɔʼ ! ɔɔʼ ! ɔɔʼ ! -a
‘dhɛ ‘kö bha,
nnnn ! »

-yö yö ü –bha, ‘yö
‘bhaa pö -yö ü zë,
‘yö ‘ü- pö : ɔɔʼ ? -A
pö -yö ü zë...»

"Yɩɩ -wɔ
꞊Ya ˮsuϋ ö -de -a ꞊geebë -gɔ.
Gɔndë do ‘bha bha
-wa -dhɛ Kouˮ
-Gblukpayi. ‘Mɛ bha
‘yö ꞊geebë ˮgbɩɩ- do
kun. ꞊Dhɛ ‘ö nu
‘ka‘yö ö bha ‘kɔdhi
‘gü -mɛ -nu -dhɛ
‘ö- pö ꞊geebë bha-dhɛ mɛ ꞊gban ˮyan
ˮdhiϋ mü : « Boo

-glɛɛ, ꞊ya kë ꞊dhɛ kö
ma dhebë -nu -wo
dü kë, -a -nu zë. Ma
꞊në ‘a pö. Kö ma ‘në
-nu -wo dü kë, -a
-nu zë. Ma ꞊në ‘a
pö. Kö n ‘zlaa- ‘ö -ya
ya waa- -bha dhebë
-nu -wo dü kë, -a nu ꞊gban zë

-Sakpa Bɛnaa

-Nnn -yö -to ˮdhi kö‘zlaa- -yaa Pö: « ‘Yö
n ꞊dhoo ! -më ‘ö -kë

"Gwϋng
> ‘Kwa- pö ˮdhϋ kö kwa- -pö ꞊dhɛ -kɔ do bha- ‘gü, ‘bha ‘dho ü -de -wo ‘to-.

3

"Nimlʋʋ 18

"Tiëëdhɛ"su

-Kwɛ 2007	

Pë -Wlangda –sü
ˮYɩɩ -to ‘gü -wɔn ‘sëëdhɛ
-Pamɛbhamɛ -wo pö -mɛ -nu, -ka ka baa-, kaa- ‘sëëdhɛ do yöö zun ˮkpɛnng. -Wa -dhɛ ˮyɩɩ -to ‘gü -wɔn
‘sëëdhɛ

Pë "bin ‘ö ya -a - ga -sê ‘ka -A do –zë ʼka –dhɛ -yö "saga. –A –nu
mɔɔ	
	
	
	
	
	
	
	
	
	
	
	
	
	
	
	
	
	

	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ
kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72. / 08 18 08 88 / 06
39 04 88

‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go
Dhusi ‘ö -da ˮAnɛsü ‘ö go ‘Suisü , -a -nu ‘ka.

4

"Nimlʋʋ : 19

"Tiëëdhɛ "su

-Kwɛ 2007

		"Su –bha ʼsëëdhɛ -mü		"Gwɛɛtaawo	

ʼWƆN -TAƆNG -MA ʼGÜ ʼSËËDHƐ

-Bhawɔn ‘to dhe ‘ö dho -Pamɛbhamɛ -wo pö -mɛ -nu ˮpiʋ̈

-Pamɛbhamɛ ‘ö -kë
naɔ -ma ‘gü ‘sëëdhɛ ‘ka,
-a -wo pö -mɛ -nu ˮpɛpɛ,
-dhɛ ꞊ya ꞊kpaɔ ka -bha
-ee ? Ka nuwɛɛ yë -bha
mü. Kö ka -kɔɔwɔn -yö
dhi bha ‘aa -yë kë ?
Yi dheebhang -nu ka
-dho yi -bhawɔn ‘to-

‘sëëdhɛ ya -a ˮdhiʋ̈ ‘ö kë
‘gbaannu bha- -wɔn ‘gü.
-Yö kë -sü yë -kë ‘ka
-kwɛɛ -nu -bha see- ‘ö
‘wo kë wo ꞊në- -nu -bha.
ˮKɛɛ Atanna ‘saa- ‘gü
‘wɔn ꞊gbaan yö ‘ko
ˮdhiʋ̈ . Yö ꞊në- -wɔn ‘gü
‘yö ‘ka -kpan sië

-Pamɛbhamɛ ˮnimlɔɔ ya,
-a -bha bha. Yi ‘dhangbho -sü -ya ˮdhiʋ̈ ꞊dhɛ
‘ka yi -bhawɔn ‘to. ꞊Dhɛ
kwa -wo -ya ‘gü do ꞊dhɛ
kwa -de -wo ‘ö bha kwa
-dho ˮslë mɔɔ- -a -bha kö
-yö ‘dho ˮdhiʋ̈ .

꞊Ya ‘go yö -zë -a ‘gü,
‘ö ‘wɔn -së ‘bha ‘dhö ka
-zo ˮpiʋ̈ kö ‘ka- pö yi
dhɛ -Pamɛbhamɛ ˮgblʋʋ
ˮpiʋ̈, -potaasü -yö ka -gɔ.
-A ˮdhia -yö -dho ‘ma yi
‘gü. -A -gɛn -mü ꞊dhɛ
-gleng ‘yaa ‘go ‘gu do ‘gü

-Ya -nu "piʋ̈ ꞊dhɛ -a -nu
ʼtɔ -yö -wo kwaa- ʼkɔdivua
-sɛ ya- ʼgü.
ʼkwa -kpan -nu -bha,
kwaa -nu faan dɔ.

gun -dhɛ ʼö- -bha bha
"sënng -yö mü. "Sënng
bha woo- ʼpɔn. "Kɛɛ -waa
ʼpödhɛ -dee -së do dɔ ʼö
꞊klangkwanngdhɛ -së ʼö
mü.

Kwaa- ꞊danwo pö "sɛ ʼgü -wɔn
￹

-Kwɛzlaankpii
"Tan kpö -së do ꞊në ʼö -ya
nu "Maa "sɛ ʼgü, -wa -dhɛ
-Kwɛzlaankpii. ʼÖ -ya, -a
-kwɛ "saɔdo -naa ꞊në ʼö
kwɛɛ (2007). -A -ya -gɛn
-mü ꞊dhɛ yö kë "dhϋ kö
kwa wɔkɔ bha -yö ʼto "sɛ
-bha. "Tan kpö bhagɔmɛ ʼkpii- ʼö
-kë
didhɛtëë ʼka bha, -wa
-dhɛ Kla -Dro. "Tankëmɛ
-nu ʼö ʼwo bha ʼpë ʼö- -nu

-gɔ -gɛn –së ʼka, -a
-dhiang ʼyaa zë. Mɛ
-kaɔng -yaaga ꞊në ʼö ʼwoʼgü. ꞊Yaoba -nu ʼwaa mü
ʼwo- ʼgü doseng, -wo
"wɛɛ pö -mɛ nu ʼgbɛ -wa
ʼgü. -Wa -nu -dhɛ ʼwɔn së -nu -ta ʼgbɛ. ꞊Minisi blɛɛsü, Sialö Bani ʼö gun
yöö nu kwaa- "pɛɛn yaʼka, -wo kë- -nu -dhɛ.
ʼWɔn "gblʋ̈ gblʋ̈ -nu ꞊wa
kë kwaa- "Maa "sɛ ʼgü, wa -nu
-dhɛ.

Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
ɛn
-gɛn
pied
ɛɛn
꞊gblɛɛn
long

"Iti "sënng

"Iti -dhɛ bha ʼpödhɛ -mü.
"kidhʋng -kaɔngdo ö ga
"saɔdhu
꞊në
waa-Zɔwɛɛn -dhɛ ꞊zinng ʼgü.
"Iti -dhɛ bha -waa bho ʼnë
ʼbha wo "gblʋʋ, -a -gɛn
-mü ꞊dhɛ ʼpödhɛ -dede ʼö

Lʼorthographe DAN

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion
kpuuʼ

arbre
maison
père
termite
amour
singe
soleil
iroko
souche

Kwaa- "Kɔdivuaa -sɛ ʼgü -wɔn
ʼWɔn ʼö -gban ꞊klang- -nu -bha

Dhioo ʼö guvɛnöma ʼdhö- dɔ
-sü ʼka ꞊klang- ˮgblʋ̈ gblʋ̈

-nu -ta yö ꞊nɛ : "sanni kö wa dɔ kö ꞊wa ʼwɔn ꞊slɔɔ
ʼgü ꞊dhɛ ꞊klang- -nu -wo
ʼwɔn ʼgbɛ kë -sü ʼka
꞊klang- "dhiʋ̈ ʼö ʼyaa -së.
-A -gɛn -mü ꞊dhɛ mɛ ʼbha
–nu
-wo wo -gɔ "dhɛ
-nu -ya
-zukluudhö
ʼwaa- ʼgü
-piö. ʼÖ mɛ
ʼbha -nu -wo wo -bha to
꞊gblɛngblɛn ʼka, ʼwaa "wɩ-bha kö ʼwo- bho.

꞊Ya ʼgo mü, -a -nu -gomɛ
dë -nu -waa pö- -nu -dhɛ wo ꞊sabha -gɛn -ma ʼgü
muu" dhe -ya kö -wo nuʼka ꞊klang- "dhiʋ̈ ʼwaama. -A ʼbha -nu ꞊ya kë -a naa telefɔnö ʼwo -ya wo
"tʋ -bha ʼwo ꞊dhiëë ʼka ya
ʼwaa "wɩ- -bha kö ʼwodhuu" ꞊klang- ʼkɔɔdhö.
꞊Ya "wɩ mɛ -nu ꞊zinng
ʼgü, ʼyö ꞊ya mɛ ꞊gban
"gblʋ̈ ʋ̈dhɛ
"mungbho.
"Kɛɛ ʼwaa "wɩ- -bha "sa kö

ʼwo- -nu "dhi ta. Kö mɛ
ʼbha -nu -wo pë -nu -ya
sië ʼbanng- -nu -ta,
꞊klang- -kɔ ʼkɔ "bhanng nu -bha.
-A -kë "dhʋ̈ -sü bha- ʼgü,
guvɛnöma -ya -pö ꞊dhɛ
꞊klang- "dhiʋ̈ ʼnë ʼdhɛ ʼö
ʼwo- kun ʼwɔn "vlaanvlaan
-nu bha -a
-nu kë -sü bha, -wo
-dho -a mɛ kë- ꞊klang- "dhi ʋ̈
ʼwii- kë, -yö -dho ʼbanng
"iin ʼkɔbhang bha- -dee -

pë kë Kö wo -kpan ʼmɛ ʼö- -bha kö
mɛ -gii ʼka -pë -ya -gɔ, -wo
-dho -a "piʋ̈ kë-. ꞊Ya kë
"dhʋ̈ kö- -dhɛ -ya -bha kö
ʼkwa -dhioo dɔ kwaa- ʼnë
–nu -ta -së -dede ʼka.

"Kpʋngtaadhɛ -wɔn
"Yi ʼö pa kwɛɛ

"Sɛgɔ -nu ʼö ʼyënng- (ʼlën-) -pö zian ʼka ʼwo -kë Mɛtii "sɛ -nu ʼka,
"yi ʼö pa kwɛɛ -yö mɛ -zë
-dedewo -a -nu ʼgü. ꞊Ya ʼgo mü
ʼzü, pë -yö kë -see mɛ -bha ʼö
-ziö ʼka mü. ʼMɛ ʼwo ga "sɛ "pɛɛn
kpö bha- -nu ʼgü, "yi kɔɔ, -a -nu
"dhi -yö –ziö mɛ këng ꞊plɛ ö -kɔ
do
-ta. Mɛ ʼdhɛ -nu ʼö ʼwii ga,
"kɛɛ ʼö pë ʼdhö ꞊see -a -nu -bha,
-a -nu "dhi -mü mɛ "gblü këng
"saɔplɛ waa- mɛ "gblü -kaɔng
"saaga waa- mɛ "gblü "sɔɔdhu
(785.000).
"Yi -bha pa -sü bha, -a zü -yö kë bho "kwi -bha "su ʼö -kë zue ʼka
bha- ʼgü. Mɛtii -nu kwa- -dhɛ "zɛ.
ʼMɛ ʼö "yi pa -wɔn bha- -dhiang zë
bha -wa -dhɛ Ɛɛve Lidovikö dö
Lis. ʼWɔn ʼö -gban mɛbhɩɩ -wɔn bha -kɔlookota ʼö -kë ONI (ONU)
ʼka bha, yö ꞊në- mɛ -blɛɛsü ʼka. Yö dhiang bha- -zë "dh ʋ̈ Ɔtɔblë -

dhɛkpaɔyi -kaɔng do ö ga "saɔplɛ
ʼka (17 ɔtɔblë) -kwɛ ya- ʼgü
Senegalö, "kɛɛ ʼpö- ʼkpii- ʼö -kë
Dakaa ʼka- ʼgü.
꞊Ya kë "dh ʋ̈ kö "yi -bha pa -sü ʼö
gun bha -yö -gun ꞊dhɛ -gblü
-dede ʼdhö. -A -kwɛ -kaɔng
yaaga -naa ꞊nɛ "yi ʼyii pa "dhʋ̈ do.
Mɛtii "sɛ -nu ꞊gban -to "dhʋ̈ -sü
"pɛɛn do bha, "yi ʼö pa -kwɛ yaʼka, -yö kë ʼmɛ ʼwo -ziö mɛ këng yaaga ö -kɔ "sɔɔdhu (350) -ta, -a nu -zë. "Sɛgɔ -nu ʼö "yi ʼö mɛ zëʼgü "dhʋ̈ bha, -a ʼbha -nu ꞊nɛ :
Niziödhia : mɛ -kaɔng "saɔdo
waa- mɛ "saaga (68) -wo kë -ga.
ʼyö pë ʼdhö ꞊see mɛ "gblü -kaɔng
"sɔɔdhu (50.000) -bha.
Gana : mɛ -kaɔng "sɔɔdhu ö ga
"saɔdo (56) -wo kë -ga. ʼYö mɛ
"gblü këng -yaaga waa- mɛ "gblü
-kaɔng -yaaga ö ga ꞊plɛ (332.000),
pë ʼdhö ꞊see- -nu -bha.

Bukina Faso : mɛ -kaɔng -yiisiö ö
ga "saɔdo ꞊në ʼwo kë ga. ʼYö pë
ʼdhö ꞊see mɛ "gblü -kaɔng "suesiö
waa- mɛ "gblü ꞊plɛ waa- mɛ këng
"suesiö ö -kɔ "saɔplɛ (92.970)
-bha.
Togo : mɛ -kaɔng ꞊plɛ ö ga -yaaga
-wo kë -ga (23) ʼYö pë ʼdhö ꞊see
mɛ "gblü këng do ö -kɔ ꞊plɛ
(120.000) -bha. ʼMɛ -nu ʼö ʼwo kë
꞊dua Togo -mɛ -nu bha, -a -nu
꞊zinng ʼgü, -wo -gun mɛ "gblü kaɔng do ö ga do waa- mɛ këng yiisiö waa- mɛ -kaɔng "saaga ö ga
-yaaga (11.483).
Pë -bha see- -sü bha -a zü ʼö bho
kwaa- mɛtii "sɛ -nu bha -wo kë
-dɔ wo -deta ʼwii kë "tabhoo -da
ziaan "wɛɛ ʼbha ʼka ꞊dhɛ mɛ -ta
ʼkun -sü ʼdhö..
.

Mɛ ꞊slɔɔ -pë -nu -wɔn
ʼWɔn –gban ꞊lapɔsi -bha
꞊Lapɔsi
bha,
ʼbha
ʼdhɛtrëë kë ʼü- -da ʼkɔ ʼöʼgü kö -yö ʼdho ü bha mɛ
2

-dhɛ bha, ʼyö ʼwo- -dhɛ
"dhʋ̈ .

Kwaa- "Kɔdivua -sɛ yaʼgü, ꞊lapɔsi -kɔ ꞊gban -da
ʼkwëë- -sü, -yö këng do ö

-kɔ "saaga (180). "Pɛɛn
-nu ʼö -kë ꞊dhɛ -gblü -yö
kë -da ʼgü bha ꞊lapɔsi

"Nimlʋʋ 19
-kɔ -kaɔng ꞊saɔplɛ ö ga
꞊plɛ ꞊në ʼö ʼwo- ʼgü. -A
-nu ꞊gban "dhi -yö kë
-ta. "Kɛɛ -Zlaan nuwɛɛ,
꞊dhɛ ʼö -kë ꞊dhɛ -gblü
꞊ya yën bha, -a -nu "dhi dee yöö "pu. -A -wɔn ʼgü,
"kwi -bha "su ʼö -kë
Ɔtɔblë ʼka bha ꞊lapɔsi ʼö Buakɛɛ,
"Kɔdhɔgɔ,
Fɛɛkesedugu
waaSegela -wo kë- -nu -bha

‘zëzë

"dhi
-pu "su bha ʼö sü
-a
-bha -dhɛkpaɔyi
"suesiö –bha ʼö yö ʼka -a
-kaɔng do ö ga do -bha, a ʼka. "Sanni -yö kë "dhʋ̈
kö -a -nu see- -dhɛ -nu
bha, -waa -nu -pë kë së ʼka. ꞊Lapɔsi -kɔ -nu
bha, -wo kë -nu "dhi -pu
꞊minisi Amɛdö Bakayoko
"yan ꞊wlöö. ꞊Minisi bha
-yö
kë
pleszidanng

-Kwɛ 2007	
Gbagbo waa- ꞊minisi blɛɛsü Soro Giyɔngmü nu nuwɛɛ -bho "wɩ ʼö
ʼwo- wo-bha kö
-yaflëë ʼgü dhe -yö -nu
-deewo kwaa- "sɛ ya- ʼgü
bha- -wɔn ʼgü.
꞊Zang "kunmadha ʼö
ʼVavua -dhɛ ʼdhö- kwɛɛ-,
ʼö ʼwo- -dhɛ "Kwɩnɩ
Zakadhiya bha ʼwɔn

"pɛpɛ bha, -a "dhia -yö
kë -ma ʼgü.
꞊Lapɔsi -nu ʼö- -nu "dhi
yöö "pu ꞊taama bha, wo
-mü
:
"Maadhö,
Wodiene Buna -nu ʼka.
꞊Ya bo -kë "dhʋ̈ -sü ʼka,
kö kwa
-mɔɔ -bha
ʼkwa ʼsëëdhɛ bɔ kwaamɛ -nu -dhɛ -së ʼka ꞊taa
yö -ma ꞊dhɛ -kɔ ʼö blɛɛsü ʼdhö.

ʼWɔn ʼö -gban -potaasü -wɔn -bha.
‘Wɔn ‘ö -gban -foodɔn -bha

-Foo -dɔn -mɛ -nu ‘dhɛ
kë
-dhɛ ‘kpii- do -yö
‘Biya.
-Yö ˮkwanngdhɛ
‘wo-dhɛ -Gɛnmɛ
bha- ‘gü.
-Dhɛ ‘ö ˮdhʋ̈
bha, yö ꞊në ‘ö -foomɛ -nu
-bha ꞊dhɔtrɔɔ ꞊plöö
dhɛ
-blɛblɛsü ‘ka
‘Kɔdivuaa. ꞊Ya ‘go mü yö
꞊në ‘ö
-dhɛ ‘kpii- ‘ka.
-Ziaanwo mɛtii ˮsɛ ˮpɛpɛ
‘ö ‘wo ‘yënng- -pö -zian
‘ka
-a ‘gü, -dhɛ ‘ö Gɛnmɛ ˮdhʋ̈ bha yö ꞊në
.

‘ö- -naa
-dhɛ ‘kpii‘ka ‘zü.
ˮSu ‘ö -kë -gblɔgɔn ‘ka ‘ö
ˮkwi ‘dhö- -dhɛ ‘maasë
-a -dhɛkpaɔyi -kaɔng ꞊plɛ
ö ga
-yiisiö -naa
bha, ˮkpʋngtaadhɛ -to
ˮdhʋ̈
-sü ꞊gban ˮpɛpɛ
-yö kë -a -ya
-dewɔn
ˮdhiʋ̈
-foodɔn
-mɛ -nu
-bha ‘ka
-Gɛnmɛ -dhɛ bha- ‘gü. -A wɔn ‘gü, mɛ ‘gbɛ -yö kë dho mü
-foomɛ -

꞊Badhong ʼö ˮdhʋ̈ bha,
-kwɛ ꞊ya ziö ꞊plɛ ʼyö
waa -zuö kwaa- Mɛtii "sɛ
-nu ʼgü.
꞊Badhong bha, -a ʼkpiido -yö -dho -zuö -kwɛ ʼö
nu- ya- ʼka mɛtii "sɛ ʼö
-kë Gana ʼka bha- ʼgü
zangvie
"su
ʼgü.
꞊Badhong bha, -a -zuö
-kɔ suu ʼö ˮdhʋ̈ bha, -a
suu -kaɔng ꞊plɛ ö ga
"saɔdo (26) -naa ꞊në yöö
kë ˮdhʋ̈ bha. "Kɔdivua mɛ -nu ʼdho -kɔ -kaɔng
do ö ga "saɔpɛ (17) ꞊në
yöö kë bha. ʼKwa gɛnyɛn
꞊kö doseng. -Yö kë -kë
ˮdhʋ̈ Senegalö. -A dha

"yi
-kwɛ -kaɔng do ö
ga "sɔɔdhu ꞊në ʼö -kwɛ
ya- ʼka (2007).
-A ʼdhɛ ʼö yöö kë Gana
ya, -a zü -yö -dho bhozangvie "su -dhɛkpaɔyi kaɔng ꞊plɛ ʼka ʼö- "dhiʋ̈
ʼdhö ta "su ʼdhɛ ʼö yöö
yö- "piʋ̈ bha, -a -bha
-dhɛkpaɔyi -kaɔng do
(10) ʼka.
꞊Badhong bha -waa pö
woo- -zuö, -a -zë
"kpʋ̈ üng ꞊në ʼö ʼwo- -kë
-blɛɛsü, kö "sɛgɔ -nu ʼö
woo-zuö bha, -wa
-nu dɔ. -A ʼdhɛ yöö kë
Gana bha, -a -zë
"kpʋ̈ üng -yö kë -kë "Kwi

nu ꞊tuaa bho- -dhɛ ‘gü.
꞊Dhɔtrɔɔ ꞊plöö
-dhɛ
bha,
-wo wo -kɔ -kpɔ
-foomɛ -nu -gɔ ‘ö ‘wo wo
ˮtʋ̈ ng -kë -a
-nu ‘gü.
ˮKɛɛ -waa pö woo wo -kɔ
-ya ü
-bha, ü ‘wëë-:
këng ˮsaɔdo -nu ˮdhidhi
-ga -pë ‘ka. ‘Ü këng
ˮsaɔdo ‘bha nu ꞊yɔɔn -ga pë ‘ka. ‘Ü këng ˮsaaga nu
ˮbhluu -ga -pë ‘ka. ‘Ü
ˮgblüdo nu ‘sëëdhɛ ˮkplü
‘ö ‘wo- -dhɛ ‘tɛnngblëë, -

a sɔnng ‘ka. ꞊Ya kë ˮdhʋ̈
kö -a ꞊gban -da ‘ko -ta
-sü -yö ‘wëë- ˮgblü
-yaaga. -Foomɛ -nu ‘ö -kɔ
‘ö ‘kpɔ -sü ‘ka -a
-nu
-gɔ -dhɛ bha- ‘gü, -wo mɛ
ˮgblü ˮsɔɔdhu waa- mɛ
këng ꞊plɛ ö -kɔ ˮsaɔplɛ
waa- mɛ
-yaaga
(5273).
-Dhɛ bha -a ˮdhi -yö ˮpʋ sü ‘ka mɛ ꞊gban ˮpɛpɛ ‘ö
-foodɔn ‘ö- -nu -bha,
,l-a
-nu
-gɔ

ʼWɔn ʼö -gban troo -nu -bha mɛ wɔkɔ -nu ʼgü
꞊Badhong ʼkpii- ʼö yöö -zuö
-a "su ʼö -kë ɔtɔblë ʼka
bha
-a
-bha
-dhɛkpaɔyi -kaɔng do ö
ga "suesiö ʼka Gana mü.
Mɛtii "sɛ -kaɔng do ö ga
"saɔdo ꞊në ʼö -kɔ ʼö kë
-yɛ -nu -bha. ꞊Dhɛ ʼö -kë
ˮdhʋ̈ ʼyö ʼwo- -nu -pɛ ʼgü
-yiisiö. -A kpö do "sɛgɔ
-yiisiö, kpö do "sɛgɔ
-yiisiö. -A -blɛɛsü bha
"sɛgɔ -yiisiö ʼwo- ʼgü wo
꞊nɛ : Gana, Gine, Namibi
waa- Marɔkö.
-A ꞊plɛ -naa -bha ꞊nɛ :
Niziödhia, "Kɔdivua, Mali
waa- Benɛn. -A kpö yaaga -naa : Ezitö,
Kamerunë, Sudan waa-

Zambie. -A kpö -yiisiö
-naa -bha -mü : Tinizi,
Senegalö, Aflikö di Sidë
waa- Angola ʼka.
"Kɔdivua ʼö dho -bha
-zuö yi -nu ʼö -nu ʼka, wo
꞊nɛ : "Kɔdovua waaNiziödhia. -Yö -dho kë
zangvie -dhɛkpaɔyi
kaɔng ꞊plɛ ö ga do ʼka
(21) ʼpödhɛ ʼö ʼwoSekɔngdi -dhɛ Gana bhaʼgü.
"Kɔdivua
waaBenɛn
zangvie
-dhɛkpaɔyi -kaɔng ꞊plɛ ö
ga "sɔɔdhu ʼka Akra -pö
-yaan bha. "Kɔdivua
waa- Mali -yö -dho kë
zangvie -dhɛkpaɔyi
3

kaɔng ꞊plɛ ö ga "suesiö.
-Yö -dho kë ˮdhʋ̈ Gana
-pö ʼkpii- ʼö -kë Akra ʼkaʼgü.

Kwa- -dhɛ "kwi gɔn ʼö
-kë "dhima mi ʼka ʼwo-dhɛ Ulërisië ʼö yö ꞊në
kwaa- ꞊badhong -zumɛ

-nu -dhɛ ˮdhiʋ̈ bha, -a
-gɔ kö -ya kë -së ʼka.

"Yɩɩ -wɔn
꞊Ya ö dëmɛ -a ‘gbɛn- -kpa
-Mɔɔsiimi do bha, -wa -dhɛ
Zɔnnggo. -Yö -gun ˮkwi
gɔn do -bha pë -kpa -mɛ
‘ka. ˮKɛɛ ‘yaa ˮkwi -wo
ma -së ˮwɛɛ ‘bha wo.
-Dhɛkpaɔyi do ‘ka dhiaˮ
ˮpiϋ kö- ꞊patrɔnng yöö
‘dho yë ˮdhiϋ, ‘yö- pö-dhɛ: « Zɔnnggo, ‘ilë ‘fo
prepaare -puu lö ‘siɛng. »
-Waa pö ˮdhϋ ˮkwi -wo ‘gü
kö -wa -pö -bhö pë -kpa
‘gbɛn- -dhɛ.
Kö ‘gbɛn- ya, -a -bhö -wɔn
-yö -gun Zɔnnggo ‘gü
-blɛɛsü -ee ? ꞊Dhɛ ˮkwi

gɔn bha ‘ö bo ziö -sü ‘ka
bhoo, ‘yö- -bha ‘gbɛn- gɔn
-ziisü bha- zë. ˮSanni
‘yënng- (‘lën-) -yö -ya mɛ
-gɔ ꞊zinng ‘gü (꞊midi) kö
‘gbɛn- bha ꞊ya ma -së
-dede ‘ka, ˮplëëplëë ‘ka
꞊ni.
꞊Dhɛ ‘ö ꞊midi ‘ö -wo, ‘yö
ˮkwi gɔn ‘ö nu pë -bhö
-dhɛ ‘gü. ‘Ö gun -blɛɛsü
꞊ya nu, ‘yö ‘gbɛn- bha ꞊ya
ˮwɩ- -bha. ˮKɛɛ -a ‘dhɛ ‘ö
ya, -Suaasuaa. ꞊Ya gɔ ˮtruu
-piö, ‘gbɛn- ‘yaa ˮwɩ.
꞊Dhɛ ‘kö Zɔnnggo ‘ö

ˮkwɛɛ -pu ‘ö -da gɔ ‘ka
‘kuu- ‘gü, kö -ya -ya
Zɔnnggo dhɛaˮ ‘kpɔ -sü
-bha: « ‘U ‘ɛ lö ‘siɛngZɔnnggo ? (‘gbɛn- ‘mɛ ?)
‘Yö Zɔnnggo ‘dhö- pö: «
꞊Patrɔnng, ziɛɛ plepaadhe
꞊puu lö ‘siɛng- -oo (‘ma pë
-kpa ‘gbɛn- -dhɛ).
꞊Dhɛ -a ꞊patrɔnng bha ‘ö
-da ‘kɔɔdhö, ‘ö ö -kɔ -zu
‘yö nu ‘ö -ya ‘taablë -bha
kö ‘ö pë -bhö. ‘Tɛa- ‘kpikpi
‘bha -yö -gun ‘taablë -ta,
꞊dhɛ ‘ö pë bho- ˮdhiϋ, ‘yö
-kpan ‘gbɛn- -wü
-bha

kö ꞊ya ‘tɛa- pa. Kö ꞊ya
ˮgbla ! -yö -to ˮgbla -dhɛ
‘gü ‘yö Zɔnnggo ‘dhö- pö-dhɛ: « ꞊Patrɔnng, tuaˮ di
plepaadhe ꞊puu lö ‘siɛn-oo ! »-A -bha ʼgü -waa pö
plepaadhe -puu lö ʼsiɛn- kö
-wa -pö -yö ʼgbɛn- -kpa.
‘Wɔn bha ‘yö ma ˮkwi gɔn
bha- ‘ka, ‘yö wü -pë dɔ
Zɔnnggo -gɔ, ‘yö- -kë yë
‘gü.

"Gwϋng
>
Ü ʼgü ʼya ʼdho ga –Pamɛbhamɛ -wo pö -sü ʼka. Ü ꞊trɔɔ -yö -dho kë-.

Pë -Wlangda -sü

꞊Kesɩ Dhifɔngs

-ka ka baa-. Kaa- danwopö ʼsëëdhɛ ʼgbɛ yöö nu.
Pë "bin ‘ö ya -a - ga -së ‘ka , -a do -zë ʼka -dhɛ -yö "saɔdo. -A -nu mɔɔ-

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
4 ‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waaEdhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go ‘Suisü , -a -nu ‘ka.

"Nimlʋʋ : 19

"Tiëëdhɛ "su

-Kwɛ 2007

		"Su –bha ʼsëëdhɛ -mü		"Gwɛɛtaawo	

"Nimlʋʋ : 20 "su : -Zaan " yisü -Kwɛ 2007
ʼWƆN -TAƆNG -MA ʼGÜ ʼSËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan -dɔ,
̈

		"Su –bha ʼsëëdhɛ -mü		"Gwɛɛtaawo	

Ü faan dɔ ü –dewo draan- -sü -bha

-Gblüdë -a ‘në -nu kö ‘ka
ka faan dɔ -a -wo pö -sü
-bha -dedewo. Kwa -dega
-a ‘wɔn -së -mü. Yi- -dhɛ

ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha, -a

-nu -gɔ. Kö ‘ka ma ‘ka
꞊gwëë bha ‘aa -yö -oo ?

Gbiaawo pö -yö -Kë
ziisü. ‘Mɛ bha -yö kë
Gbiaawo
꞊klangˮkwanngdhɛ do ‘ö yöö- dɔ
‘Yaloba, -a ˮplünng
bho -Gbiaamɛ -nu -dhɛ,
‘ö- -gwë ‘ö -ya -ziaanwo.
‘Wɔn ‘pɛpɛ bha, -a ꞊gban
-yö kë -kë, -Tia Mëngdhe
‘ö Gbiaangwinng ˮsɛ -bha
Kɔnngsɛyë
Zeneralë
plesidant ‘ka bha, ‘wɔn
bha -yö kë -kë -a ˮyan
꞊wlöö. -A ˮdhia -yö kë ma -dedewo ‘gü ‘ö ‘wëëˮgblü këng ö -kɔ ꞊plɛ

waa¨ʼwëë- ˮgblü ˮsɔɔdo
nu (730.000) ‘fɛtö kë -mɛ
-nu waa- "tan -nu ‘wo kë
nu ‘mü bha -a -nu -dhɛ.
-Yö kë -to bha ‘ö pö
-Gbiaa -mɛ -nu -dhɛ ꞊dhɛ
-gblü ꞊ya yën. ˮSɛ -gɔ
ˮdhiϋ -mɛ, -Gbagbo -ya pö ˮdhϋ.
-Gbiaa -mɛ -nu -wa -zɔn
-sü ‘ka -dedewo ꞊dhɛ
‘kwa kwa -dewo -faan ‘sü
꞊dhɛ ‘wo wɛɛn- -wo
-bha -kë ‘ka bha- ‘dhö..

Kwaa- ꞊danwo pö "sɛ ʼgü -wɔn
￹

‘Wɔn -së ‘kpii- ‘ö -kë
‘Yaloba 2007 ‘gü

‘Yaloba

,Gbiaa -pö

-pö

bha

do -mü.

"Kidʋng "saɔdo ꞊në waaGbiaangwingdhɛ ꞊zinng
‘gü. ‘Pödhɛ bha, ‘yö "su
‘ö -kë "kwi -a "su ‘ka ‘woSɛtangblëë -kë bha, -a
-dhɛkpaɔyi -kaɔng do ö ga
-yiisiö waa- "sɔɔdhu (14,
15) bha, ‘fɛtö ‘ö -gban mɛ
-dewo draan- -sü kö -wa
-ya, -wa -wo pö -bha bha,
-yö kë -kë mü. Mɛ -nu wo kë -go ˮsɛ ꞊gblɛngblɛn

-nu ‘gü ‘wo nu. ˮKwi gɔn
do ‘ö -ya gwëë ‘nu Gbiaan ˮsɛ ‘gü ˮkɛɛ ‘ö
ˮtϋng ya- ‘gü ‘ö ö -gɔ ˮsɛ
‘gü ‘Suisü, ‘wo-dhɛ
Toma Beatö ‘dhö, ˮKwi
gɔn ‘dhɛ ‘ö ˮGwɛɛtaa -wo
‘sëëdhɛ do -pö kë sië ‘ö
go Rusi ‘wo-dhɛ
Vidrinö Valangtɛn waaö bha dhebë Elɛna ‘dhö,
-a -nu ꞊gban -wo kë -nu.
ˮKɔdivua televisiɔng- -mɛ
-nu -wo kë -nu. Toma
Beatö bha, ꞊ya
-

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
Kwaa"Kɔdivuaa
-sɛ ʼgü -wɔn
ɛn
-gɛn
pied
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion
kpuuʼ

arbre
maison
père
termite
amour
singe
soleil
iroko
souche

"Nimlʋʋ 20

Dhioo

"su : -zaan "yisü

-Kwɛ 2007

ʼWɔn ʼö -gban ꞊klang- -nu -bha
ʼö

-Kwaa ˮKɔdivua -sɛ ‘gü -wɔn

Plesidanng -Gbagbo -bha ‘dho ‘ö wo : "Kɔdhɔgɔ, Fɛɛkesedugu waa- Bungdiali

"Su ‘ö -kë -zaan "wɛɛ ‘ka
‘ö "Kwi ‘dhö- -dhɛ
Novangblö
bha,
-a
-bha -dhɛkpaɔyi
kaɔng ꞊plɛ ö ga "saaga,
"suesiö waa- -kaɔng
yaaga (28, 29,30) bha
plesidanng -Gbagbo -yö gun ‘ka, "kunmana -pö yaaga bha- -nu ‘gü. -Yö kë
-dho "dhϋ kö ‘ö-zɔn nu -dhɛ ꞊dhɛ ö -zo ‘yii
bhɔ -nu ‘ka. ꞊Dhɛ ö -nu
Kö ‘ö -nu ꞊tuaabho kö ‘öpö-nu -dhɛ ꞊dhɛ
gblü ‘ö kë -da bha ꞊ya
yën. ꞊Ya yën ꞊dhɛ -kɔ ‘ö
‘wo kë ꞊slɛɛn ‘ka Buukina
Faso ‘maasë -dhɛkpaɔyi
-yiisiö (4) ‘ka kwɛ (2007)
bha- ‘dhö. -A ˮta –sü -bha

-wo kpɛnngdhö ‘ö gun
‘pö- -nu bha- -nu ‘gü bha,
‘yö bha. -A -wo ‘ö bha, -a
"dhia -yö kë
-ma
"Senifo -nu bha- ‘gü. -Wo
kë -nu ‘pö
-dedewo
꞊dhɛ "bhlë nu " sɔnng bha ‘wo dɔ -Gbagbo -gɔ
ziaan-. Fɛɛke -dhɛ ꞊në
plesidanng ‘ö ꞊tuabho zü
bho- -ta. -Yö kë
-dho
꞊minisi -blɛɛsü, Soro
Giyɔngmü waa- ö ‘kpɔ mɛ -nu -gɔ "kwanngdhö
‘ö- -nu ꞊tuaabho. -A
yeekë
-sü bha, ‘yö
‘gbaannu Fologo -gɔ
‘pödhö Pegeka. -Dhɛ bha‘gü, -wo kë- -gba : ꞊gbau,
-du do, -gaan -kaɔng
"sɔɔdhu, -taadhü do waa-

꞊gee " gbɩɩ- do ‘ka kö -yö
"suϋ -da
-Gbagbo ‘yaɔ-nu ‘gü. ꞊Dhɛ ‘ö go ‘bha,
-a
-dhɛkpaɔyi ‘dhɛ ‘ö
dɔ"piϋ,
‘yö
dho
Bungdiali . -Dhɛ bha- ‘gü,
‘yö "kunmana "bhlëngnë yaaga nu ‘pödhɛ -yaaga dhɛ. Ganaoni -pö -bha
"kunmana "iin "supleefe
bha, -wa
-dhɛ
Diarasuba Drisa. Sianala
-pö -bha -mü Yao ꞊Kofi
Misiɛlë. Siempuugo -pö
-bha -mü Fale Za Batisü.
꞊Dhɛ plesidanng ‘ö go
Bungdiali,
‘yö
nu
Tɛnngglela ‘ö ꞊tuaabho
-kë kö -yö ö yeekë sië. ‘Yö
‘dɔɔnnu ‘zü ‘Gbɔnng-,
Kolia waa- ‘Kuta. ꞊Dhɛ bo

-kë ˮdhϋ -sü ‚‘ka, -a
-dhɛkpaɔyi -totaama -sü
bha, ‘yö- "dhiϋ ta
"Kɔdhɔgɔ -mɛ -nu -ta
gbaandhö ꞊tɔn.
‘Wɔn do ‘ö kë mɛ ˮyan
-bha -dede kun "Kɔdhɔgɔ,
yö -mü ꞊dhɛ "sɔdha
"gblϋgblϋ -nu ‘wo
-kë
dhöbɛlö -nu -bha "pɛɛn
-ta
꞊dhɛ
"Kwɛnɛ
Zakadhia,
Siödhifö
Usimanë -nu ‘dhö -wo
-gun mü.
‘Wɔn "pɛpɛ bha -a ꞊gban
-yö -kë ˮdhϋ kö -yö -zɔn
"Kɔdivua -sɛ -dhɛ ꞊dhɛ gblü ꞊ya yën.

"Kpʋngtaadhɛ -wɔn -bha
꞊Badhong

Kaka, ꞊badhong -zuö -mɛ ˮgbɩɩ- ‘ö ꞊slɔɔ -kwɛ ya- ‘ka.
꞊Badhong -ziömɛ ˮgbɩɩ‘ö ꞊slɔɔ -kwɛ ya- ‘ka
(2007) ˮkpʋngtaadhɛ -to
ˮdhϋ -sü ‘gü ‘yö -kë Kaka
bha- ‘ka. Kaka -yö -go
ˮsɛ ‘wo- Blesilö -kë, -a
‘gü.
ˮSɛ
bha
-yö
Dhamerikö
-dhɛ -gɔ
ˮsia- yën.
-Kɔ -yö -yɛ
Kaka
-bha
ˮdhϋ
‘Flanngsü -pö ‘kpii- ‘ö
-kë Pari ‘ka bha- ‘gü, naɔ
-dɔ ‘gü ‘sëëdhɛ -pëkë
-mɛ
-nu ‘wo- -nu

zuunalisü -kë, -a -nu
kaɔng ˮsuesiö ö ga
ˮsaɔdo (50) wëëdhö.
-Kwaa ‘wɔn dɔ ꞊dhɛ
-kwɛ ꞊ya –wo ‘dodo wo wo -kɔ -yɛ mɛ -bha
꞊dhɛ -kɔ bha- ‘dhö. ‘Wo
-ya -kë ˮdhϋ -sü -bha, -a
-kwɛ -kaɔng ˮsɔɔdhu ö ga
꞊plɛ ꞊në kwɛɛ. (52). Kaka
bha, -a
-kwɛ -yö kaɔng ꞊plɛ ö ga ˮsɔɔdhu
(25). ‘Mɛ bha -yö
꞊badhong -zuö ö -gɛn
2

꞊gban
꞊plɛ
‘gü.
꞊Badhong -ziö -kɔloo ‘ko
-ta ‘wo- ‘Milan Ase
(‘Milan Ac) -kë ‘gü
‘Flanngsü ˮsɛ ‘gü. Kaka yö ꞊badhong -zuö -sü
zü -bho kö- -kwɛ -yö
ˮsaaga (8). ꞊Dhɛ ‘ö- -kwɛ
‘dhö
-kë -kaɔng do ö
ga ˮsaɔdo (16), ‘yö -da
꞊badhong
-zuö
-kɔlookota ‘kpii- do ‘gü. A -kwɛ -kaɔng do ö ga
ˮsaaga (18)
-naa, ‘yö-

‘tɔ ‘dhö -ya bhɔ -sü -bha.
Gɛnyɛn ‘ö- bho bha, -ya
-bho ˮpuɛng këng -yiisiö
ö -kɔ -yiisiö waa- ˮpuɛng-yiisiö ‘ka (444). ‘Mɛ ‘ö
dɔ- ˮpiϋ, -wa -dhɛ
Wlonaldo.
ˮPuɛng(277). ‘Yö Mesi ‘ö dɔ mü
ˮpuɛng- (255) ‘ka. -A mɛ yiisiö -naa bha, kwaaˮKɔdivua ‘në -mü. -Wa
Didie
-Drɔgba
ˮpuɛng- këng do waaˮpuɛng- ˮsaaga (108) ‘ka.

"Nimlʋʋ 20
꞊Ya kë ˮdhϋ kö kwaa-

"su : -zaan "yisü

ˮyʋʋbha.

-Kwɛ 2007	
.

Mɛ ꞊slɔɔ -pë -nu -wɔn
꞊Kakao -yë kë- –dhɛʼö –ya ˮSanngpedro
ˮSu ‘ö -kë desanngblë ‘ka
bha, -a -bha -dhɛkpaɔyi
ˮsɔɔdhu (5) bha, ꞊kakao
-yë -kë ‘gü -kɔ ˮdhi -yö pu
‘ka
ˮSanngpedro
kwaa- ˮKɔdivua yö. -Dhɛ
bha- ‘gü, ꞊kakao -gla ‘gü
꞊manngzii -nu -wo mü.
Wo ꞊në woo kwaa꞊kakao -bi -nu, -a -böö
-nu ‘ö woo kë ꞊bɔnng
bɔnng- -nu, -da ‘bluu- ‘gü

-pë -nu waa- ‘wɛɛ ‘bha
-nu ‘ö ‘kwa dho- -nu -bhö,
-a -nu -yë kë ‘mü. Yë kë
-dhɛ bha, -a ˮdhi -yö -pu
plesidanng
-Gbagbo
Loranng wëëdhö. ‘Mɛ ‘ö
woo yëkë ‘mü, -wo -mɔɔ
mɛ këng do ö -kɔ -yaaga
waa- mɛ ꞊plɛ -bha (132).
Yëkë
-dhɛ bha, -a
-yasü ˮyʋʋ -mü. -A -gɛn
-mü ꞊dhɛ ˮKɔdivua ˮsɛ

bha, yö ꞊në ˮsɛ -blɛɛsü
‘ka ˮkpʋngtaadhɛ -to
ˮdhϋ -sü ‘gü, ‘ö ꞊kakao
‘dhö- ‘gü ‘gbɛ. Mɛ -nu waa ‘dhɔ kwa -gɔ ‘yö ꞊wa
‘dho- ‘ka -waa ꞊slëë ‘gü,
‘Yö ‘kwa
-ya mü ‘kwa
‘dhɔ wo -zë -nu -gɔ. -Yö
-gun ‘wɔn
-wëësü ‘ka
-dedewo. ˮKɛɛ ꞊dhɛ ‘ö kë ꞊dhɛ kwaa -dede kwa -

dho -a slëë ‘gü ꞊taa yö- bha, kö ꞊ya kë -së.
꞊Manngzii -nu ‘ö ‘wo
ˮdhϋ bha, -a -nu -kwɛɛ
꞊gban -yö -go ˮkwi -nu gɔ ˮsɛ ‘gü -zë wo, ˮkɛɛ a -nu -yö ‘ko ˮdhiϋ -sü zë kwaa- mɛtii ‘në -nu ꞊në
‘wo kë woo- pëkë. ꞊Ya kë
ˮdhϋ kö- -nu -gɔ ‘gü -dede
-yö -së.

ʼWɔn ʼö -gban -potaasü -wɔn -bha.
Zuadhe ‘ö yöö kë ‘ö -gban ˮtrünng -yua -bha
ˮsuesiö (49)
‘wo- -dhɛ UNICEF
ˮYua -nu ‘ö- -nu

.

-kɔ ‘dhö ziö sië ꞊dɛɛ
mɛbhɩɩ- -nu zë -sü -gɔ
bha, -a do -mü ˮtrünng
‘ka. -A -wɔn ‘gü,
kwaa-ˮsɛgɔ ˮdhiϋ -mɛ
-nu ‘dhö, -kɔlookota
‘pii- ‘wo- -dhɛ ‘ONU
(ONI), (-waa pö ONI kö
ˮsɛgɔ ‘gbɛ ‘ö ‘wo -wɩ
-bha kö ‘wo ꞊loo ‘ko
-ta, kö- -naa ‘wɔn ‘gbɛ dhɛ -yö kë do, kö ‘wɔn
-ya -da ˮsɛgɔ ‘dhɛ ‘ö-ta -a -nu kpö ‘gü kö
‘wo ‘dho- -dhɛ ꞊në ‘ö
‘wo- -dhɛ ˮdhϋ). ‘ONI
bha- ‘dhö, -a ‘dhɛ ‘ö

-bha.
Zuadhe bha- -blɛɛsü
-yö -dho kë ˮkwi -pö
-kaɔng do ö ga -yiisiö
(14) ꞊në- ‘gü. Wo -mü :
ˮTiasale, Yamusoklɔɔn,
‘Vavua, Beumi, Giglo,
Tɛngglöla,
Tangda,
Buna,
Tuba,
Fɛɛkesedugu,
‘Kɔdhɔgɔ,
Zuenula,
Tiebisu,
ˮDalʋa,
Bangolo ‘ka. Zuadhe
꞊plɛ -naa -yö -dho kë-kwɛ -dee ‘ö nu- ya‘gü. -Yö -dho kë- ˮkwi pö -kaɔng ˮsɔɔdhu ö ga
-yiisiö ‘gü (54). ꞊Ya kë

(INISƐFË) ‘ö ‘wɔn ‘ö gban -kë ˮklϋϋklϋ
wɔn -bha ‘ö yö- -bha
‘dhö, -a -nu ꞊gban
ˮpɛpɛ -wa -dhɛ -sü ‘ka
kwaa- ꞊dhɔtrɔɔ ‘gbɛ nu -gɔ kö -wo -da
ˮKɔdivua -sɛ ˮpiϋ kö wo zuadhe ‘ö -gban
ˮtrünng
-bha
kë.
Zuadhe bha -yö -gban
kpɛnngdhö dhebë ꞊në-nu -bha. ˮKɛɛ -a zü yö -bho -kwɛ -kaɔng do
ö ga ˮsɔɔdhu (15) -ta
‘ö dho ‘ö yö ‘ka
kaɔng -yiisiö ö ga

ʼWɔn ʼö -gban troo -nu -bha mɛ wɔkɔ -nu ʼgü

Mɛsë –dede ‘ö ꞊slɔɔ ‘Sedeao (Cedeao kwɛɛ (2007)

3

ˮdhϋ kö ‘mɛ -nu ‘ö
‘kaa- -blɛɛsü bha- ‘gü,
kö ka -dho ka ˮyan ‘to꞊plɛ -naa -gɔ ꞊dhɛ
-gwë -mɛ -yö ö ˮyan to
wɛnga -gɔ. ꞊Minisi ‘ö
‘wɔn ‘ö -gban -kë
ˮklϋϋklϋ -wɔn -bha -yö
dhebë -nu ka faan
-dede -dɔ -Wa -dhɛ Ala
Kwadio Dhemi.
‘Wëë- ‘ö -da -sü ‘ka
zuadhe bha- ‘gü, -yö
ˮmiliɔng këng do ö -kɔ
꞊plɛ
(120.000.000).
꞊Ya kë ˮdhϋ kö ‘wɔn
sɛɛnnë -wɔn ‘yaa -mü.

"Nimlʋʋ 20

Waapö
‘Sedeao
(Cedeao), kö -wa -pö
mɛtii ˮsɛgɔ -nu ‘ö ‘wo
‘yënng- (‘lën-) -pö -zian
‘ka, -a -nu ‘dhɛ -nu ‘ö ‘wo
ˮwɩ -sü ‘ka- -bha kö ‘wo
꞊loo ‘ko -ta, kö ‘wɔn ‘ö
-gban ꞊naɔ -yö ‘gü
-wɔn -bha, ˮsɛ ˮgla -wɔn bha ‘wo dho- ‘kun -kɔ ‘ö- bha, -a -nu -wo -yö kë- ‘gü
do, -a -nu -zo
-gɔn ‘gü
-wɔn ‘ö -gban -bha -yö
kë do. ˮSɛgɔ -nu ‘ö ‘wo
‘Sedeao ‘gü ˮdhϋ bha, wo
-mü ˮKɔdivua, Gine,
Buukina, Mali, Niziɛɛ,
Libedhia,
Niziödhia,
Senegalë,
Gangbi,

"su : -zaan "yisü

‘Kapövɛɛ, Gana, Togo,
Benɛ, Siera Leɔnë, Gine
Biso, Gine Kwatodhialë.
-wo -kaɔng do ö ga
ˮsaɔdo. -Kwɛ ꞊ya bhɔ
-kɔ ‘ö- -bha ‘dodo, ˮsɛ -nu
bha, -a ‘dhɛ ‘ö ˮdhϋ, ‘yö
꞊ya ‘nëdhiëng
-së do
-gban. ‘Mɛ ‘ö ꞊ya kë -së -a
-nu ꞊gban ꞊zinng ‘gü kö ya gɛnyɛn. -Kwɛ ‘dhɛ ‘ö
kwɛɛ ya, -yö kë -këˮdhϋ
‘Biya, Lotɛɛ -kɔ ‘wo- -dhɛ
Lotɛlë di Gɔlfë, -a ‘gü, ˮsu
‘ö -kë novangblë ‘ka bha,
-a
-dhɛkpaɔyi
-kaɔng
-yaaga
(30)
‘ka.ˮSɛgɔ ˮsuesiö ꞊në ‘ö
‘wo kë mɛ -gban. ꞊Dhɛ ‘ö

-Kwɛ 2007

꞊yɔɔ mü ‘yö ‘wo- -nu -zë
‘gü -kë ‘yö ‘wo to
ˮsɔɔdhu. -A mɛ ˮsɔɔdhu
bha ‘mɛ ‘ö kë gɛnyɛn,
-yö -go Senegalë. -Wa
Minata Dialo. -A -kwɛ
-yö -kaɔngdo ö ga ˮsuesiö
‘yö ‘bakö -klang -bha. -A bha ꞊gblɛɛn
-dhɛ -yö
‘mɛtrë do waa- ö ‘gbu
‘bang-bang
(1,73).
Kwaa- ˮKɔdivua ‘në -yö gun mü. -Yö -së -dedewo
ˮkɛɛ ‘yii ziö. -A -gɛn -mü
꞊dhɛ ‘wɔn ‘ö gun bha ‘yaa
gun ꞊dhɛ : «-Bhö kë -së
‘kii dɔ ü ˮdhi ˮtunng .»
yöö doseng -wɔn ‘ka.
Dhɛɛˮ ‘kpɔ ‘wo- kpɔ -a -nu

-gɔ, kwaa- ‘në bha ‘yö pë
ˮwɛɛ -dede pö. -A -bha
ˮkwi
-wo ‘dho ‘ö ‘yaawo -sü ‘ka ꞊gblɛɛn bha- wɔn ‘gü. ꞊Ya ‘go mü
Bɛnadɛtö , ˮKɔdivua ‘në
bha, -desü ‘kpii- -ya ‘gü. Yö kë ‘dhang- -dede
bho ö -de ˮdhiϋ. -A
ˮ-wɔn ‘gü, ‘wo- pö- -dhɛ
gizamɛ ya, -a -ga ‘ü- wo
bha ꞊wɛ, -yö ˮgbɩɩ- ˮʼiin
‘yaa ˮgbɩɩ- -ee ? -A -yɔɔ ‘öbɔ ‘yö- pö: «A- ‘wɔn -dɔ
꞊dhɛ ‘ma gɛnyɛn ma sëdhɛ ‘ko -sɔn.»

Pliɛɛ bha ꞊dhɛ ‘ö yën, ‘yö
Pasitëë
‘dhö-dhɛ
ˮgϋngta ‘ö- dhɛaˮ ‘kpɔ.
‘Wɔn bha ‘yö ziö- ‘gü
-Zlaan -a mɛ bha- -dhɛ.
꞊Dhɛ ‘ö -kë ˮdhϋ, ‘yö
Pasitëë bha ‘ö pliɛɛ -kë -a
-bha ‘ka.
-Kaa ‘wɔn dɔ ꞊dhɛ
꞊kwanmɛ bha, -yö ꞊kwan
-bho ꞊dimasi ‘ö dhebë
bha ‘ö dho- ‘ka -Zlaan -kɔ
‘gü bha ꞊në- ‘ka. ˮKɛɛ
-Zlaan yöö- -bha ꞊kwan
bho
-dhɛkpaɔyi bho
ˮgblʋʋ. ꞊Dimasi ‘dhɛ bha,

‘yii kë ‘dho ‘bhlaadhɛ
bha- ‘gü.

"Yɩɩ -wɔn
-Zlaan -kɔ ‘yaa ꞊mɔɔ ꞊kwanmɛ -bha -ee ?
Dhebë ‘në do ꞊në
꞊ya kë ‘yö ꞊kwanmɛ ꞊ya
nu -a
-bha glɔɔ
꞊kwaan-. ꞊Ya ‘wɔn ꞊gban
kë kö ‘ö -kpan -bha ‘köö
‘kun, -a -kɔ ‘yaa ꞊mɔɔ-bha.
-Dhɛkpaɔyi do ‘ka -a -nu
-gɔ ꞊dheglizö ‘gü, ‘yö
Pasitëë ‘ö- -dhɛ mɛ ‘gbɛ
‘bha -gɔ kö -wo -Zlaan
‘tɔ bhɔ, ˮkɛɛ ‘dodo ‘ka.
Dhebë ‘në bha ‘yö -ya
bhɛaˮ -sü -bha ö bha
-Zlaan -dhɛ ‘ö- pö : «
‘Yatanna, ü nuwɛɛ ; ü kë wɔn -yö -së. Bhi ꞊në ‘ü

ˮyua bho mɛ -nu bha ; ‘ü
-wëë bho mɛ -nu -ta. Ü
-kɔ -yö -mɔɔ ‘wɔn ꞊gban
kë -sü
-bha, ˮkɛɛ ‘wɔn
doseng ‘ö ü -kɔ ‘yaa
꞊mɔɔ- -bha, yö -mü
꞊kwanmɛ ‘kun -sü ‘ka. Ü kɔ ‘yaa ꞊mɔɔ ꞊kwanmɛ bha tongtongdhö. ‘Yaa yö
-zë ‘ka, ü ˮgbɩɩ-. ‘Ma ü ‘tɔ
bhɔ Yezu ‘tɔ ‘gü. »
꞊Dhɛ ‘kö- pö: ü -kɔ ‘yaa
꞊mɔɔ ꞊kwanmɛ
-bha,
‘yö mɛ ‘gbɛ -dhɛ ‘wo
-dhɛga wo ˮyan ˮgϋnggü
kö ‘wo- -ga -së ‘ka ‘wodɔ.

-Dhɛkpaɔyi ‘ö dɔ ꞊dimasi
bha- ˮpiϋ, ‘ö -kë tɛnngyi
(-tɛɛdhɔɔyi) ‘ka bha, ‘yö
꞊kwanmɛ bha ‘ü nu
‘bhlaa-. -A glɔɔ ˮkan -sü
꞊në ‘ö ˮgbɩɩ-, kö dhebë
‘në bha- ꞊gɔn ꞊ya bɔ꞊taama -yaa ‘kun.
꞊Dhɛ ‘ö -kë ˮdhϋ ‘yö ‘wɔn
꞊slɔɔ ‘gü ꞊dhɛ
-Zlaan
-kɔ -yö -mɔɔ ꞊kwanmɛ bha.
Pasitëë ‘Sita

ˮGwënng
> Kwa -bha -yö -së ‘ö kwa -dewo ‘ö -ya -së ‘ka,
ˮkɛɛ ‘yö mɛ ‘gbɛ -dhɛ ˮtʋ ‘yaa mü. -A -nu -bha -yö -wëësü.

Pë -Wlangda -sü
Yi- pö sië ka -dhɛ ‘ka ka baa-. Kaa- danwopö ʼsëëdhɛ ʼgbɛ yöö nu. -Ka ka ˮyan ‚to- -nu -gɔ ꞊dhɛ -gwëmɛ ö ˮyan to
wɛnga -gɔ.
4

"Nimlʋʋ 20

"su : -zaan "yisü

-Kwɛ 2007	

Pë "bin ‘ö ya -a - ga -së ‘ka , -a do -zë ʼka -dhɛ -yö "saɔdo. -A -nu mɔɔ-

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö waaEdhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go ‘Suisü , -a -nu ‘ka.

5

"Nimlʋʋ : 20 "su : -Zaan " yisü -Kwɛ 2007

		"Su –bha ʼsëëdhɛ -mü		"Gwɛɛtaawo	

"Nimlʋʋ : 22 "Su : -Gblɔgɔn -Kwɛ 2008
ʼWƆN -TAƆNG -MA ʼGÜ ʼSËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan -dɔ,
̈

		 "Su –bha ʼsëëdhɛ -mü		"Gwɛɛtaawo	

Ü faan dɔ ü –dewo draan- -sü -bha

-Gblüdë -a ‘në -nu kö ‘ka
ka faan dɔ -a -wo pö -sü
-bha -dedewo. Kwa -dega
-a ‘wɔn -së -mü. Yi- -dhɛ

ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha, -a

-nu -gɔ. Kö ‘ka ma ‘ka
꞊gwëë bha ‘aa -yö -oo ?

Kwaa- ꞊danwo pö "sɛ ʼgü -wɔn
￹

‘Sëëdhɛ ‘ö mɛ -nu ‘wokë -sü -wɔn -bha

"Maadhö
-A "su -yaaga -naa
꞊nɛʼsëëdhɛ
‘ö
-kë
atɛsitasiɔng ‘ka "kwi
-wo ‘gü bha, mɛ -nu
-wa kë -sü -bha
"Maadhö. ‘Sëëdhɛ bha
꞊ya kë ‘mɛ ‘ö- -gɔ -yö
-mɔɔ -a -bha ‘ö "ta kpɔ‘ka kwaa- "sɛ ya- ‘gü dhɛ "pɛpɛ ꞊gban ‘gü. Ya

-dhɛkpaɔyi ꞊plɛ ya- ‘ka
"Maadhö

kë "dhʋ̈ kö ‘mɛ ‘ö
‘kaatö didanngtite ‘yaa
ü -gɔ, kö -yö -së kö ‘ü
‘dho ü -bha kë -dhɛ ‘gü.
-Waa pö woo- kë ‘pë ‘ö
mɛ ‘dhö nu, wo -mü :
ü
-dea
nɛsanngsü
‘sëëdhɛ do ‘dhö,
ü -dea ꞊fotoo -gɔ
"kplüdhe ꞊plɛ ‘dhö,

ü dë "iin ü dhe -a
‘sëëdhɛ
ga
do
(꞊nɛsanngsü
"iin
‘kaatö
didangtite)
‘dhö,
‘wëë- këng ꞊plɛ ‘dhö, a -nu ‘ka.
꞊Ya kë "dhʋ̈ kö ‘pë ‘ö-nu -wɔn ‘dhö ‘dhö kö
wo ꞊në ‘ö ‘wo bha.

"Kɛɛ -kwaa ‘gü ma -së
‘ka, ‘mɛ ‘ö- -dhɛ ‘dhö-bha kö -wo ‘sëëdhɛ
bha kë, wo -mü kwaa"Kɔdivuaa -sɛ ya, -a ‘gü
-mɛ -nu -de -slɔɔ ꞊në-nu ‘ka. ‘Mɛ -nu ‘ö ‘wo
go "sɛ "wɛɛ ‘gü, -a -nu bha
‘yaa
-mü
tongtongdhö.

Lʼorthographe DAN
Voici ce que nous pouvons utiliser pour ëë
savoir lire et écrire en langue dan.
ën
Les consonnes et les voyelles que vous ne ëën
voyez pas ici sont les mêmes quʼ en français.
ɛa
Attention:
ɛan
1. c, h, j, qu et x nʼexistent pas en dan.
gw
2. r ne se trouve jamais au début dʼun mot.
in
Voici le reste de lʼ alphabet :
iin
Lettres Exemple
Traduction
ɩ
Aa
"kaa
gale
ɩɩ
An
"gan
tirer
kw
Aan
saan
cadeau
ng1
aɔ
kaɔ
perdrix
oo
aɔn
‘daɔnaraignée
ɔ
bh
-bho
cabris
ɔn
dh
dhe
mère
ɔɔn
ee
꞊wee
sel
ö
ɛ
"pɛ
déchirer
öö
ɛɛ
꞊wɛɛ
moquerie
Kwaa"Kɔdivuaa
-sɛ ʼgü -wɔn u
ɛn
-gɛn
pied
un
ɛɛn
꞊gblɛɛn
long
ʼWɔn
꞊klang- -nu -bha uun
ë
pë ʼö -gbanchose

Dhioo

ʼö

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion
kpuuʼ

arbre
maison
père
termite
amour
singe
soleil
iroko
souche

"Nimlʋʋ 22

"Su : -Gblɔgɔn

-Kwɛ 2008

-Kwaa ˮKɔdivua -sɛ ‘gü -wɔn

ˮTa ‘kpɔsü ꞊ya kë -së ˮtʋ̈ ng ya- ‘gü
Kwa -mɔɔ -bha ‘kwa
-Zaan nuwɛɛ bho. -Ya
꞊mɔɔ -kwɛ ˮsɔɔdhu
waa- ö taa -dede -bha,
ˮta ‘kpɔsü ‘ö gun kwaaˮpɛɛn -ta ꞊ya gun ꞊ya
kë -dedewo ˮbhadha
‘ka. -Glü zü ‘dhö bho
꞊zang -nu -yɛɛ ‘ö gun
ziaan- -yö mɔɔ -kaɔng
-iisiö ö ga do -bha. ‘Ö
sü -kwɛ 2006 -bha ‘ö yö
‘ka -kwɛ 2007 -bha, ‘yö

to -kaɔng -yaaga ö ga
do ‘bha ‘ka.
ˮKɛɛ dɔ ‘ö ‘kwa wo ꞊dɛɛ
ya, kwaa- ˮyʋʋ -mü.
꞊Zang -nu -yɛɛ bha, ‘ö
sü -Dukwitaa (Duekue)
‘ö nu ‘ka ‘Biya ya, ꞊ya
‘to ˮsɔɔdhu. -A ˮsɔɔdhu
-ziaan ‘ö ‘wo ˮdhʋ̈ bha,
mɛ ‘bhaa lɔɔ. Mɛ ꞊gban
-wo -to woo- gɔ ‘gü.
꞊Ya ‘go yö -zë ‘gü, kö gɔ
ziö ‘sëëdhɛ -yö kë ü -gɔ,
ü -mɔɔ -bha ‘ü ˮta sü

-bha. ˮIin -a ‘dhɛ -ziaan
‘ö waa- pö woo -ya gɔ
-maa (‘viɔng) ‘gü ‘wosü (pasipɔɔ) oo, yë –kë
-bha ‘sëëdhɛ ya kë ‘zü ü
-gɔ ü ˮta -kpɔ -a -bha.
ˮKɛɛ kö ‘ö gun -lɛɛsü
‘yaa gun ˮdhʋ̈ .
‘ö go ˮMaadhö ‘ö nu
Banngglɔɔ ˮsɔdha -nu
‘wo kwaa- ˮpɛɛn -ta -a
-nu -bha -yɛɛ -yö ꞊plɛ
-A do -yö Zeedhö, ‘yödo ‘dhö ˮLʋgwaadhö.

-u -bha ‘ö bha, ‘wëë-kaɔng ˮsaɔdo ꞊në ‘mɛ
ˮdhʋ̈ ‘ö- bho -a -nu -hɛ.
꞊Ya kë ˮdhʋ̈ kö ziaan
‘yii kë -së ꞊naa bha -ee?

-dhɛ Dhasidë Ɛl Uali. Ɛl
Uali bha -yö -dɔ Dö
Dhazo Ganɛmtɔɔ ‘ö go
Buukina -sɛ ‘gü, ꞊nëˮpiʋ̈ . Ganɛmtɔɔ bha
꞊në ‘ö kë gɛnyɛn -kwɛ
‘ö -ziö ya- ‘ka (2007).
‘Fɛtö bha- -ta ˮsɛ -gɔ
ˮdhiʋ̈
-mɛ -nu

-tiaandhe ꞊gban -wo
-gun -a -ta. Plesidanng
gbagbo
-yö
-gun
-dhɛkpaɔyi -blɛɛsü ‘ka
mü.

-nu -wo kë ꞊Faniko -nu
‘ö ‘wo sɔ -zu ‘Biya, sɔ
ˮzu -dhɛ ‘ö Banngko

-kpinngga -ta bha, -a
-nu dhɛɛˮ -kpɔ ˮni ‘wo
‘wëë- ꞊slɔɔ ˮiin ‘ö ‘waa-

ˮKɛɛ ‘wɔn do ‘ö dho ‘to
kwa ˮyaan yö mü ꞊dhɛ
ü bha ‘sëëdhɛ ‘ö bhii
ˮta ‘sü- -bha bha ‘ya
‘dho kë ‘sëëdhɛ ‘ö ꞊ya
ga, -a ‘ka.

"Kpʋngtaadhɛ -wɔn -bha
‘Wɔn ‘ö –gban
ˮsinima
-bha
ˮSinima –nu ‘ö- -nu gɔɔ ‘gü ‘yaa ꞊gblɛɛn:Fika
Troo ‘ö -kë ˮsinima
-troo ‘ka bha, -a
tiaandhe do -yö kë -ke
ˮKɔdivuaa -sɛ ya- ‘gü
ˮsu ‘ö -kë -gblɔdhe ‘ka
(‘mɛ-) ‘ka bha- ‘gü.
ˮSinima -mɛ -nu -wo kë
-go -dhɛ ꞊gblɛngblɛn –
nu ‘gü, ˮsɛ -nu ‘gü ‘wo

nu. ˮSinima gɔɔ ‘gü
klöklö -nu ‘ö ‘wo ˮdhʋ̈
bha, ‘wo -ya -a kë -sü
-bha, -a ˮsɔɔdhu -naa
꞊në -kë ˮdhʋ̈ ‘Biya bha.
ˮSinima dëmɛ ‘ö kë
gɛnyɛn -yö -go mɛtii
ˮsɛ ‘ö -kë Marɔkö ‘ka
bha, ꞊në- ‘gü. -Wa

.

Mɛ ꞊slɔɔ -pë -nu -wɔn
‘Wëë- -yö sɔ ˮzu –sü ‘gü ‘Biya
ˮKwi -a ˮsu ‘ö -kë Fevrie
‘ka ‘ö kwa -zë ‘kwa- dhɛ kwa -wo ‘gü -buu

‘kpii- bha, -a ‘dhɛ ‘ö -ziö
ya -a -bha -dhɛkpaɔyi
ˮsaɔplɛ bha, zuudhalisü

2

"Nimlʋʋ 22

꞊slɔɔ, -a -wɔn ‘ka. Sɔ
ˮzu -mɛ -nu ‘ö ‘wo ˮdhʋ̈
bha, -wo -go Mali -sɛ,
Buukina -sɛ, Niziɛɛ -sɛ
‘ö -da ‘ka- ˮwɛɛ ‘bha
-nu -bha -a ‘gü. Gɔɔn- nu -de -slɔɔ ‘waa -mü,
dhebë -nu ‘pö, -wa -nu
kpö mü.
꞊Dhɛ -waa -nu dhɛɛˮ
bha- ‘kpɔ ꞊dhɛ -kɔ bha‘dhö, ‘yö ‘wo- pö wo
‘wëë- -slɔɔ. Wo sɔ do
-zu ‘wëë- -kaɔng do
ˮkɛɛ -yö -sü sɔ suu -bha.
Sɔ ˮgblʋ̈ ʋ -gblʋ̈ ʋ̈ -u ‘wo
-kë ꞊dhɛ ‘ginö ‘dhö, -a
-nu -bha sɔnn g -yö -de
-ta. -A mɛ do ‘ö ‘wo- -

"su : -Gblɔgɔn

dhɛ -a -nu kpö ‘gü mü,
Amadu Ouedraogo, ‘ö
yö -zë ‘ö -ya sɔ ˮzu -sü
-bha, ‘ö- -kwɛ ꞊ya kë
-kaɔng ꞊plɛ (20) -ya -pö
wo sɔ -zu saa- ‘wo- -dhɛ
ˮkabakou ‘ö -waa pö
ˮdhʋ̈ kö -wa -pö -gwë
bha, ꞊në- ‘ka. -A -gɛn
-mü ꞊dhɛ -a sɔnng ‘yaa
ˮgbɩɩ-. -Yö ˮdhʋ̈ tɛan‘ka ꞊dhɛ saa- -tiaandhö
‘yaa –mü, ˮkɛɛ woo- kë
꞊dhɛ. ꞊Ya ‘go mü, ˮyi ‘ö
‘wo sɔ -zu ‘ka bha, ‘yaa
-tiaandhö ‘pö ˮkɛɛ -a
ˮslë ‘yaa ‘dhö wo -gɔ.

-Kwɛ 2008	

Amadu -ya -pö ꞊dhɛ yë
bha,
‘wëë-dede
-yaʼgü. -Yö mɛ -nu ‘gü
pë -bhaasü -dede ‘ka
ˮdhʋ̈ tɛan- ‘ka, ˮkɛɛ
‘wëë- -ya ‘gü. ‘Wii
‘wëë꞊slɔɔ
‘gbɛ
-dhɛkpaɔyi -bha, ‘yö -kë
‘wëë- ˮgblüdo (5000).
-A ‘dhɛ ‘ö ꞊ya dhi -nu
-gɔ, -wo ‘wëë- ˮgblü do
ö -ta ˮsaɔdo (8000)
-slɔɔ.
꞊Ya kë ˮdhʋ̈ kö ‘ö sü
‘wëë- ˮgblü -kaɔng
-yaaga (150.000) -bha
‘ö yö ‘ka ˮgblü -kaɔng
-yiisiö ö ga ˮsaaga

(240.000) -bha, wo- -lɔɔ
꞊në wo bha.
꞊Ya kë ˮdhʋ̈ kö -dhɛ
bha- ‘gü, kö -ya -zɔn
꞊dhɛ yë -bhaasü ‘yaa
‘dhö. -Ziaanwo, dɔ ‘ö
‘kwa- wo ꞊dhɛ ya, yë ‘ö
mɛ -nu ‘wo- -dhɛ yë
-bhaasü kö yö ꞊në ꞊naɔ
꞊ya ‘to- ‘gü.
‘Ö -ya kë këwɔn -zë ‘ka,
kö ‘mɛ ‘ö -kɔ ꞊ya ꞊mɔɔ-bha, ü -mɔɔ -bha ‘ü ü
bha pë -kë ü ‘flëë- ‘gü.
‘Wɔn ‘dhɛ ‘kö bha,
‘yöö- -wɔn ‘yaa- ‘gü.

ʼWɔn ʼö -gban -potaasü -wɔn -bha.
‘Wɔn ‘ö -ban slaaˮ -wü -nu -bha

.

Wü -nu ‘ö ‘wo
-tosɛa -kë mɛ ˮbhɩɩ- nu kwa ˮpiʋ̈ , ‘ö ‘wo
-kë : ‘gbɛn- -nu,
ˮgwannë (yɔɔnˮ -nu,
꞊wɔɔ
-nu
waadengdëmlɔɔ -nu ‘ka
bha, -a -nu zua -sü zü
-yö kë -bho ˮsu ‘ö -kë
-gblɔgɔn ‘ka ‘ö ˮkwi
-zë ‘ö- bha -dhɛ
Avrilö bha, -a -bha
-dhɛkpaɔyi -kaɔng do
ö ga do ‘ka ‘pö- -nu
‘ö ‘wo -kë Azope,
Alepe, Agbovilö -nu
‘ka
bha‘gü.
-Dhɛkpaɔyi -kaɔng do
(10)‘gbaandhö ꞊në ‘ö

wü -naa ꞊dhɔtrɔɔ -nu
‘wo kë -kë -a -bha.
ˮKwi -pö ˮpɛpɛ ˮdhɛ
‘kö ‘wo to, -a -nu
-bha yöö kë ‘pö. ꞊Ya
kë ˮdhʋ̈ kö -kwa kwa
ˮtʋ dɔ kwa -ta -së ‘ka
kö kwa -bha yi ꞊ya
꞊loo, kö ‘ya ‘dho këkwa tiiʼ ‘ka -wɔn ‘ka.
Guvɛɛnöma -ya -pö
꞊dhɛ, kö wü -nu bha
-a -nu zua ˮtʋ̈ ng kö
bha kö -yö ziö ‘mɛ
‘kö -a -bha wü -nu
-ta, -a -nu zë ꞊në
woo- wo. -A -dhiang
‘yii ‘dho ‘dho- -dhɛ
‘bha -bha ‘bha ‘gü. -A

-gɛn -mü ꞊dhɛ wü
-naa ˮyua bha, kö -yö
kë -nu -bha, kö -wo
mɛ ‘kun, -a ˮdhiʋ̈ -ya
-dhɛ -mü ‘mɛ ‘ö ‘wokun bha, -a ga -sü
‘ka.
꞊Minisü ‘ö ‘wɔn
‘dhɛ bha ‘ö -gban -a
-bha bha, -ya -pö -da
‘ö ꞊dhɔtrɔɔ -nu woo
bho wü -nu zua -sü
-bha bha, ˮsu ꞊plɛ
꞊në ‘ö woo kë- -bha
ˮKɔdivua -sɛ bha, -a
-to ˮdhʋ̈ -sü ‘gü.
Mɛtii ˮsɛ -nu -to
ˮdhʋ̈ -sü ‘gü, ‘mɛ -nu

‘o ‘wo ga ˮyua -nu
bha -a kɔɔ, -wo mɛ
mɛ ˮgblü -kaɔng
ˮsɔɔdhü
(50.000)
-kwɛ -bha ˮkɛɛ -a
‘kpii- -dhɛ -yö -kë ‘në
-nu ꞊në- -nu ‘ka.
Kaa- ˮKɔdivua -sɛ
ya ‘gü, -a ‘gbɛn- -naa
ˮyua oo, wü -kpɛɛ
-nu ‘wo -tosɛa -kë mɛ
ˮbhɩɩ- ˮpiʋ̈ -a -nu
-bha ˮyua oo, -a -nu
nu -sü -dede kö -wo
mɛ zë, -a zü -yö -bho
-kwɛ ˮgblü ꞊plɛ -waa
-kwɛ ˮsaɔdo ꞊në- ‘gü
(2006).

ʼWɔn ʼö -gban troo -nu -bha mɛ wɔkɔ -nu ʼgü

ˮTan bho -mɛ -nu ‘ö ‘wo ˮkpʋngtaa –a –nu –kpan ‘kpii- ‘ö woo bho wo ‘kwëë3

"Nimlʋʋ 22

Danwo pö -mɛ -nu
kwaa- ˮsu ‘ö -kë
-gblɔdhe ‘ka, ‘ö ˮkwi
‘dhö ö bha pë -dhɛ
‘zuɛnbha
-a
-dhɛkpaɔyi -kaɔng do ö
ga do ‘ö sü -bha, ‘ö yö
‘ka -a -kaɔng do ö ga
ˮsɔɔdhu -bha (11-15),
ˮtan bho -mɛ -nu
ˮgblʋ̈ gblʋ̈
‘ö
‘wo
ˮkpʋngtaa,
-a
-nu
꞊gban -wo -dho wo ‘ko
yö ‘ka mɛ tii ˮsɛ ‘bha ‘ö
‘wo- -dhɛ Kuba ‘ö -ya
-sü ‘a ꞊Dhamlɛɛkɛn
-dhɛ ˮsɔɔ ‘në ‘bha wo
bha, -a ‘gü -dhɛkpaɔyi

"Su : -Gblɔgɔn

kpö bha- ‘ka -kwɛ do ya
(2008) ‘gü.

-Kwɛ 2008

Dhiang -wo kpɛnngdhö
‘ö mɛ ꞊gban ‘nii- yöö
tan -a -bha ˮiin ‘ö dho
‘to- mɛ ꞊gban ˮtʋʋdhö
yö -mü : Mɛtii ˮsɛ waaKuba ˮiin Aflikö waaKuba

‘gü ‘wo Kɔnnggo ˮsɛ
‘gü, ‘wo- -nu -dhɛ
ˮPikungme, -wo -dho
ˮtan ‘ö –gban ˮbü ‘gü
ˮtan -bha, -a bho- -dhɛ
bha‘gü
-dedewo
꞊sɔbhɛɛ ‘ka, kö ˮtan
-bho ‘ka –pë suu ꞊gban
-suu ꞊gban -nu -wa -nu
-gɔ -nu wo.

-Dhɛ bha- ‘gü, ‘wɔn ‘ö
-gban mɛ baa- -kɔ -dee
ˮiin ‘zü mɛ sɔ -da -kɔ
-dee -bha, -wo -dho
-zɔn ‘dɔɔndhö.
Mɛtii suu ‘bha -nu -wo
ˮkpʋngtaa ꞊dɛɛ, ‘wo
-tun -dedewo ꞊kö ˮbü

‘Wɔn bha- -ta, ‘mɛ -nu
‘ö ‘wo dho kë- ˮtan bho
-mɛ ˮgblʋ̈ gblʋ̈ -nu ‘ka ‘ö
-kɔ dho ˮyɛ -a -nu -bha
mü, -wo -dho ꞊mɔɔ mɛ
-kaɔng ˮsɔɔdhu -nu
-bha ‘ö ‘wo- -nu ꞊trɔɔn
nu. –Kwaa ‘wɔn dɔ- ‘ka

꞊dhɛ ‘ö yöö kë kuba
ˮdhʋ̈ bha, -a -blɛɛsü
꞊në
yöö
kë
ˮkpʋngtaadhɛ -to ˮdhʋ̈
-sü ‘gü bha. -Kwaa ‘wɔn
dɔ ꞊dhɛ ˮkpʋngtaadhɛ
-yö ˮpɛ -sü ‘ka- ‘gü
ˮsɔɔdhu. Mɛtii –nu kwa
-bha -kɔ ˮpɛɛn -yö mü,
‘yö ˮkwi -nu -bha ‘dhö
ˮpɛ -sü ‘ka -yiisiö.
Troo ‘kpii- bha kë ‘ö
yöö wo ˮdhʋ̈ bha, -a
-gɛn -mü ꞊dhɛ kë ˮdhʋ̈
kö -yö kë mɛ -nu -kpan
‘kwëë- -gɛn ‘bha -nu
‘ka mɛ ˮbhɩɩ- -nu suu
꞊gban -gɔ.

"Yɩɩ -wɔn
Gɔndënë do ‘ö ꞊dua ö –dea ꞊geebë –gɔ
Gɔndënë
do
bha -a -dhɛ ˮDaan-.
‘Mɛ bha ‘yö ꞊geebë
ˮgbɩɩ- do kun ‘yö nu‘ka ö -gɔ ‘kɔdhi ‘gü kö
-yö dümɛ -nu zë. -Aga
‘yö ö bha mɛ ꞊gban

꞊loo ‘ko -ta ‘yö- pö ö
bha boo -glɛɛn bha-dhɛ :«Boo -glɛɛ, kö
ma dhebë -nu -wo dü,
-a -nu zë. Ma ꞊në ‘apö. Kö ma ‘në -nu ya
mɛ ‘bha -yö dü kë -a

zë. Kö n -dega ‘zlaan‘ö -ya ya, -yö dü kë,
‘bha ‘dho -a -maawɔn
‘to-. -A zë. Kö mang
꞊de ‘pö kö ‘a dü kë,
ɔɔˮ! ɔɔˮ!» ‘Yö- ‘zlaan‘dhö pö- -dhɛ : « N

꞊dhoo, ‘bha ꞊sua kë.
-Më ‘ö -kë ‘yöö ‘bhaa
pö -yö ü zë »

ˮGwënng
«-Gleng -yö ꞊dhɛ sɔ ‘dhö, ‘mɛ ‘ö ö -bha kun -së ‘yö -dhii ‘yaa -ya -bha»

Pë -Wlangda -sü
Kwaa- ‘sëëdhɛ do -yö yö -sü
‘ka "kpɛnng ‘ö -kë ꞊dhɔtrɔɔ
‘sëëdhɛ ‘ka ‘wo- -dhɛ ‘Pë ‘ö

Nu Yua ‘ka. -A "dhɔɔ -bha -Yö
"Maadhö Pasitëë Iba Andre
"piʋ̈ UEESO. ‘Yö ‘bha ‘dhö

Ibɛɛ -gɔ. -A -bha "nimlɔɔ ꞊nɛ:
06107157

‘Wɔn yaa kë -sü ꞊ya sɔ ꞊dɛɛ -dedewo

‘Në dhebë ‘në ya, -a -kwɛ -yö kaɔng do ö ga do

‘yö dho ö dhuëë- ꞊keng- ‘yö- dhuëë bha ‘ö ‘gu

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö
Zafe, ꞊Kesɩ Mɔyan Dhifɔngsü, Valangtɛn Vidrinö waa4
Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go ‘Suisü , -a -nu ‘ka.

"Nimlʋʋ 22

"su : -Gblɔgɔn

dɔ- -bha.

5

-Kwɛ 2008	

"Nimlʋʋ : 22 "Su : -Gblɔgɔn -Kwɛ 2008

		 "Su –bha ʼsëëdhɛ -mü		"Gwɛɛtaawo	

"Nimlʋʋ : 23 "Su : -Gblɔdhe -Kwɛ 2008
ʼWƆN -TAƆNG -MA ʼGÜ ʼSËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan
̈

		 "Su -bha ʼsëëdhɛ -mü		"Gwɛɛtaawo	

Ü faan dɔ ü -dewo draan- -sü -bha

-dɔ,
-Gblüdë -a ‘në
-nu kö ‘ka ka faan dɔ -a
-wo pö -sü -bha
-dedewo. Kwa -dega -a

‘wɔn -së -mü. Yi- -dhɛ
ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha,

-a -nu -gɔ. Kö ‘ka ma ‘ka
꞊gwëë bha ‘aa -yö -oo ?

didhɛtëë zeneralö ‘ka
‘Biya.
‘Wɔn bha -a zuë"
꞊niidadhe ‘kpii- -yö kë
-kë ‘Biya, kwaa- "su ‘ö
-kë -gblɔdhe ‘ka bha, -a
-bha
-dhɛkpaɔyi

-kaɔngyaaga ö ga do
-naa ‘ka (31 ‘mɛ-).

Kwaa- ꞊danwo pö "sɛ ʼgü -wɔn
￹

-Duɛɛ ‘kpii- ‘ö kwaa- ‘në
do ‘ö- ꞊slɔɔ

-Lua "Zɔɔmi
-Lua "Zɔɔmi bha, -yö
-kë kwaa- danwo pö ‘në
‘ka ‘yö go Sangtaa
Gbiaangwinng "sɛ ‘gü.
Kwaa- ‘në bha ꞊në ‘ö
-waa kë didhɛtëë ‘kpii- -

dede ‘ka. -Yö -gun
ɛngziöniëë ‘ka, "kɛɛ ya
kë ‘wɔn "pɛpɛ ‘ö -gban
"sënng, diama… "siʋ̈
‘bhü -nu -wɔn -bha
kwaa- "Kɔdivuaa -sɛ
ya- ‘gü, ꞊në ya kë -a

Mɛ -nu -wo -kë -nu
-dedewo.

Lʼorthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes quʼen
français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun
mot.
Voici le reste de lʼalphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
꞊wee
sel ʼgü -wɔn
ɛ
"pɛ
déchirer
ɛɛ ʼWɔn
꞊wɛɛ
moquerie-nu -bha
ʼö -gban ꞊klangɛn
-gɛn
pied
Dhioo
ʼö
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas
bas + très bas
moyen + très haut
moyen + haut

"Nimlʋʋ 23

"Su : -Gblɔdhe

-Kwɛ 2008

-Kwaa ˮKɔdivua -sɛ ‘gü -wɔn
Mɛ -nu dhongdhe ‘ö kwaa- ˮsɛ ‘gü
Dhongdhe -wɔn ‘ö ya
‘wo -ya pö -sü -bha
kwaa- ˮsɛ ya- ‘gü, -a yi
‘në ‘bha -ya ꞊gwëë.
‘Wɔn bha -yö -gban ‘mɛ
-nu ‘ö ‘sëëdhɛ ˮwɛɛ
‘bha ‘yaa- -nu -gɔ, ꞊në
-a -bha. -A -wɔn ‘gü,
-wa -dhɛ ‘mɛ -nu ‘ö ‘wo
ˮdhʋ̈ bha, -a -nu -gɔ kö
-wo woo- ‘sëëdhɛ kë.
‘Kwa- pö ˮdhʋ̈ kö kwa- -

pö ‘kaatö didanngtite. Waa pö woo- kë, -wo
-mɔɔ -a -bha ‘ö ‘wo dho
woonɛsanngsü
‘sëëdhɛ ‘ka ˮiin ya kë
꞊dhɛ ‘yaa ü -gɔ, ü -mɔɔ
-bha ‘ü dho ü ‘kpɔ -mɛ
-nu bha, mɛ do -bha
‘sëëdhɛ ‘ka. ‘Kö ‘zü ꞊wa
ga, ü -mɔɔ -bha ‘ü dho
ga -a -naa ga ‘sëëdhɛ
bha- do ‘ka kaa- ü dɔ

-mɛ do ‘dhö ꞊dhɛ ü
ˮsɛɛ- ‘dhö.
꞊Ya ‘go- ‘dhɛ bha- ‘gü,
-kwaa ‘wɔn dɔ ‘ka ꞊dhɛ
ˮkunmana ˮbhlëng ‘në
(ˮSu Plefe) -nu bha, -a
-nu këng –yaaga (300)
-nu -wo -ya -sü ‘ka ‘nu
ˮkwi -pö -nu ‘gü. ꞊Ya
‘go mü, kwaa- ˮsɛ -kɔ
ˮpɛɛn -nu ‘gü, ˮsu Plefe

-dee -nu ꞊wa nu ˮsɛ -kɔ
-kaɔng -yiisiö -dhɛ (40).
-Dhɛ -nu bha ‘dɔɔndhö,
‘Mɛɛ -nu -waa wo -dɔ
-bha -nu -wo -dho kë
‘sëëdhɛ -nu ‘ö ‘wo ˮdhʋ̈
bha, -a -nu kë -dhɛ -nu
‘gü.
‘Wɔn -nu bha -wo -kë
ˮdhʋ̈ kö kwaa- ˮsɛ -yö
‘waannu -së.

"Kpʋngtaadhɛ -wɔn -bha
Mɛtii ˮsɛ -nu
-wo saanˮ ‘gü
ˮKɔdivuaa, Buukina, Kamerunö, Senegalë, Gabon, Gine, Etiopi, Gana, Sudan, Uganda, Burɔngdi,
Tiadë, Somali, Lezoto, Zingbawe, Eritre ,Liberia, Moritani...
-Më ꞊në -kë ‘yö pë
꞊gban sɔnng ‘dhö -da
‘gü ꞊dhɛ -kɔ bha- ‘dhö
?
Kë ‘ö wo ˮdhʋ̈ bha, -a
-gɛn -blɛɛsü -mü ꞊dhɛ
ˮsɛgɔ -nu ‘wo -kë
‘Ɛngdë,
Tailanngdë,
Viɛtënamö, Ezitö -nu
‘ka ‘ö mɛtii ˮsɛ -nu ‘wo
gun -mlü ‘dhɔ sië -a
-nu –gɔ bha, ‘waa wo
-kɔ bho ‘zü woo- -mlü
‘gü kö -wa ˮdhɔɔdɔ.
ˮKɛɛ kö Tailanngdë
bha, ꞊në ˮsɛgɔ -blɛɛsü
‘ö -mlü ‘dhö- ‘gü
ˮkpʋngtaa, -a ‘ka.

‘Ɛngdë
꞊në
ˮsɛgɔ
-yaaga
-naa
‘ka.
Viɛtönamö ꞊në -a
-kaɔngdo ö ga ꞊plɛ
-naa ‘ka ‘yö Ezitö ‘ö
ˮsaɔplɛ -naa ‘ka.
Tailanngdë -ya -pö ö
bha -mlü bha yöö- ‘to
ö bha ˮsɛ ‘gü -mɛ -nu
꞊në- -nu -gɔ. ˮSu ‘ö -kë
-gblɔgɔn ‘ka bha (Avil)
bha, -a -dhɛkpaɔyi
-blɛɛsü (1) bha, ‘yö
‘Ɛngdë
‘ö
pö
‘gbaandhö ꞊dhɛ ‘yii
‘dho ö bha -mlü
ˮdhɔɔdɔ ˮsɛ ˮwɛɛ -nu
-gɔ ‘zü.

‘Yö ˮsu ‘ö -kë ˮzrʋ ‘ka
(maasë) bha, -a -bha
-dhɛkpaɔyi -kaɔng ꞊plɛ
ö ga ˮsaaga (28) bha,
‘yö viɛtönamö ‘ö -kɔ
-mlü nu -sü -bha. -A
-dhɛkpaɔyi do bha ‘zü,
‘yö Ezitö ‘ö ö -bha -kë
‘ka ‘pö. ˮKɛɛ -a -bha
‘kö bha, -ya -pö ö dhokë ˮdhʋ̈ ˮsu ˮsɔɔdo
꞊në- ‘ka. ‘Siinö -sɛ ꞊de
‘pö ꞊ya ö -bha ˮdhiʋ̈
‘gbaannu. ˮSɛ -nu ‘kö
‘wo bha, wo -zë -mlü
-saan ‘yaa -nu -bha
tongtongdhö.
2

‘Wɔn bha -a -kë ˮdhʋ̈
-sü bha ‘gü, -yö ꞊gbɔɔn
-sü ‘ka kwa -ta.
꞊Dozinng -ziaan ‘ö-dhɔ ‘yaa mɛ ‘gbɛ kë
ya, -a bhɔɔ ‘ö gun
‘wëë- ˮgblü ꞊plɛ waa‘wëë- këng ˮsaɔdo
(13.000) bha, ꞊ya kë
‘wëë- ˮgblü -yaaga
(15.000).
Saanˮ bha ˮsɛ ‘gbɛ
-dede -wa ‘gü ꞊dɛɛ. ‘Pë
-nu ‘ö -nu sɔnng ‘dhö
-da ˮdhiʋ̈ bha, wo -mü:
-mlü, ˮnɔnɔ, ˮyɔn,
‘bluu- -bi, ‘sanngsü ‘ö

"Nimlʋʋ 23

-da ‘ka -a ˮwɛɛ ‘gbɛ
-dede -nu -bha.
‘Biya
-blɛɛsü
‘gü,
dhebë -nu -wo -dho
töö ‘në (panie) -nu ꞊në

"su : -Gblɔdhe

‘ka ˮdhɔɔ ‘kwëë-. ˮKɛɛ
dɔ ‘dhɛ ‘ö ‘kwa- wo
꞊dɛɛ ya, ˮmlang ‘në
-nu (sase) ꞊në ‘ö ‘wo‘kun ‘ka wo kwɛɛ-.

-Kwɛ 2008	

‘Wëë- -wɔn -dede -mü.
꞊Dhooko -nu, ‘yuöö-yɛ -sü -nu, ˮnɔnɔ
꞊kplü ‘kun -sü -nu,
sipageti -nu ‘ö gun

-bhö sië ˮdɔɔka, -a -nu
꞊gban ꞊wa kë ‘wɔn zii
ˮiin -kwɛ -zlaan ꞊në
-nu ‘ka ˮtʋ̈ng ya- ‘gü.

o) -mɛ -nu -zë -waa zü
bho -a yi ꞊ya ꞊gwëë.
Mali -dhɛ ꞊në ˮsɛ
-blɛɛsü ‘ka mɛtii ˮsɛ -nu
‘ö ‘wo ‘yënng- -pö -zian
‘ka bha, -a -nu ‘gü.
Zatrofa
bha,
-yö
‘sanngsü ꞊në nu. Waa-bhö ꞊dhɛ köng (kpɛɛ), kaa, sö, ‘ö ‘wo ‘sanngsü
nu ˮkɛɛ ‘ö ‘wo- -nu -bhö
bha, wo -zë -a -nu ‘dhö.

Zatrofa bha -yö -dhi ˮsɛ
ˮkpɛa ‘gü ‘pö. -Ziaanwo
-yö -dhi ˮsɛ ˮkpɛa ꞊në- nu ‘gü ‘gbɛ ꞊dhɛ Mai,
Buukina, Senegalë -dhɛ
-nu ‘dhö. ‘ö ˮkɔdivuaa, yö -dho dhi ‘pö
‘Kɔdhɔgɔ ˮpɛɛn -nu -ta.
Pë bha, -a ‘tɔngdhö do
-yö ‘wëë- ˮgblü -kaɔng yiisiö ö ga ˮsaaga
(240.000).

.

Mɛ ꞊slɔɔ -pë -nu -wɔn
Tapë –dee ‘ö –nu, ‘wo- -dhɛ Zatrofa
Tapë ‘ö ˮdhʋ̈ bha, ˮdhü
-mü. -A ga ˮyi bha, ‘yö
‘wo- -kë ‘sanngsü ‘ka.
-A ta -sü zü ꞊ya bho
kwa -gɔ ˮkɔdivuaa -sɛ
ya ‘gü ˮyɔnbhʋklɔɔ
(Dingbokro) -dhɛ waaTaabo –dhɛ ‘gü.
-A didhɛtëë ‘ö -kë Anɛt
Wlozie ‘ka, -ya -pö pë
bha -a ˮkadhi ˮgblüdo
(1000) ꞊në yöö ta ꞊kö

‘pö- -dhɛ ‘wo- -dhɛ
Fɛtɛasu ˮYɔngbhʋklɔɔ
ˮpɛɛn -ta. -A ‘dhɛ ‘ö- ta
-wɔn ‘dhö ‘dhö Taabo
-yö -dho kë- ‘gbɛ.
ˮKadhi
ˮgblü
꞊plɛ
(2000). ‘Pödhɛ ‘ö -kë
Usu -dhɛ ‘ka, -a ˮkadhi
këng do (100) ꞊në ꞊ya
ta ꞊kö.
Pë
bha,
Bhangbhakɔɔ(Banngbak

ʼWɔn ʼö -gban -potaasü -wɔn -bha.
‘꞊Bhöö ˮiin ꞊bhlü ˮyɔn bha, ꞊bɛdhɛ ˮgbɩɩ- -mü

.

‘Mɛ -nu ‘ö -kë
꞊dhɛ ka ga -yö ‘ko
ˮdhiʋ̈ -dhɛ -nu -wo
-nɛɛsü ˮiin ‘ö ka
kpiöö- (kploogɔ) -nu,
ˮiin ka ko -nu ‘wo to nɛɛsü bha, ‘ka ‘dho
ka -de sëëbho ‘zü
꞊bɛdhɛ ˮwɛɛ ‘bha
mɔɔ- -sü ‘ka. -Kaa
꞊bɛdhɛ ˮgbɩɩ- -ga. -Ka
꞊bhöö ˮiin ꞊bhlü

ˮyɔn mɔɔ- kö ‘ka- ziö
sië ka -dhɛ ‘ö to
-nɛɛsü bha, -a -dhɛ
‘gü. ˮVaandhö ˮwɛ
꞊ni kö ‘ka ka
ˮklʋ̈ ʋ̈klʋ̈ .

2) -ka ˮtukpɛ ‘sü.
‘Ka ka bo -yabha
bha, -a ˮkɛɛ bho -sü
‘ka- -bha, -kaa dhiëë
kö ‘ka- -da ˮtukpɛ
ˮpiʋ̈ ‘ka- -nu -kpa. ‘Ka
ka bo- -kpa sü ‘ka kö
‘ka- ‘kpɔ ka ko bha- bha.
‘Mɛ ‘ö ꞊bɛdhɛ
‘dhɛ bha- -zɔn, -wa
-dhɛ Tɔnngga Lazaa.

Ko kë ꞊bɛdhɛ
doseng do ꞊nɛ:
1) -Ka -yabha ‘ö
-kë ai ‘ka bha, -a kpö
-yaaga ‘sü.

‘Gü -kplüdhe:
‘Mɛ ö ü ‘gü ꞊ya
-kpü, -a ꞊bɛdhɛ ꞊nɛ.
-Bhö ˮsɛɛ -slëë ˮkpɛa
-bi
bho.
‘Bha꞊kpëng, -a -bi bha,
‘ü- kaan- ˮkaflɩɩ ˮyi ka
kö ‘ü mü. Yöö do
bha, -yö zuëˮ kë
꞊bɛdhɛ ‘ka.

ʼWɔn ʼö -gban troo -nu -bha mɛ wɔkɔ -nu ʼgü
Seku Bhangbha (Banngba), ‘ö gun –dhoo kpö –zuö ˮgbɩɩ- do ‘ka, yaa mü ‘zü
‘Seku -bha ˮyua bha
꞊ya ꞊gwëë- -bha. -Yaa
sëë -dedebho. -A -wɔn

-yö -sɛɛ ˮkwi -a ˮsu ‘ö
-kë avrilë ‘ka ‘ö kwa -zë
‘kwa- -dhɛ -gblɔgɔn

bha, -a -bha -dhɛkpaɔyi
-kaɔng do ö ga ˮsaaga
‘ka ꞊dhɔtrɔɔ ꞊plöö -dhɛ
3

‘kpii- ‘ö Trɛsiëvilë ‘Biya
bha ꞊në- ‘gü, ‘yö- -wɛɛ
-yö bho Wiliamvilë ˮsu

"Nimlʋʋ 23

do bha -a -dhɛkpaɔyi
-kaɔng ꞊plɛ ‘ka.
‘Seku -yö kë ö bha
꞊badhong ‘kpii- -blɛɛsü
-zuö dɛnnggele Odiene

"Su : -Gblɔdhe

‘gü. ‘Yö go mü ‘yö -da
Aflika ‘gü, ‘yö -da ꞊tɔn
Asɛkö ‘gü. Wo ꞊në ‘wo
kë ‘kupö ‘ö gun
Senegalë bha- sü 1992.

-Kwɛ 2008

-Yö kë ꞊badhong -zuö
‘pö Gabɔnng -mɛ -nu
kpö ‘gü. ꞊Dhɛ ‘ö go mü
‘yö dho Staadë ‘ö ‘Biya
-a ‘gü. -Yö -to mü ꞊naa

‘yö ˮyua ‘dhö- kun.
-Kwɛ ˮsɔɔdhu ꞊në- -kë
ˮyua bha- ‘gü.

"Yɩɩ -wɔn
-Mɔɔsii mi do ‘ö nu ˮKudivuaa
‘Wɔn ya -a yi
꞊gwëë kö ˮKɔdivuaa
-sɛ -yö -tun ꞊kö -së
-dedewo
‘wëëga
-wɔn ‘gü. -Mɔɔsii mi

bha ‘yö ‘wo- pö-dhɛ -a -nu -gɔ mü
꞊dhɛ ‘wëë- -yö
ˮkɔdivuaa. -Aga ‘yö
trɛng- sü ‘ö nu ‘ö

꞊loo -Buakɛɛ. -A -go
trɛng- ‘gü -sü ꞊në
ˮgbɩɩ-, ‘yö -kpan
‘wëëga
ˮsɔɔdhu
-bha ˮsia-. Kö -yaa

pö : «A ‘wëëga,
‘bhaa dɔ ‘maa ꞊loo
-zë bho -ee?»

ˮGwënng
«ʼMɛ ‘ö yöö ö bha ‘gbɛn- zë, ‘yö- pö ˮfii -ya -bha» ‘Mɛ ‘ö- -dewo -dhɔ ‘yaa- kë, ‘yö- pö : n
-dewo draan- sü yöö ‘dho n ‘ka ‘mɛ.

Pë -Wlangda -sü
Kwaa- ‘sëëdhɛ ‘gbɛ -wo -dho
-wo ˮkpɛnng -kwaa ˮsu ‘ö -kë
-yrü ‘ka ‘ö ˮkwi ‘dhö- -dhɛ

desanngblë bha, -a ˮdhɔɔgɔ
-totaama -sü ‘ka. ꞊Dhɛ ˮdhʋ̈
kö -kwa kwa -baa ‘kwa

‘wëëga ‘në ‘bha -ya kwa -kɔ
ˮsɔɔ.

‘Wɔn ˮvlaanvlaan -nu ‘wo kë -sü ‘gü ꞊dɛɛ.
Dhebë ‘në do ꞊në ‘ö ꞊draan
glɔɔ ˮkɛɛ -ta ˮdhɔɔ ‘kwëë- yö ya dhebë ˮwɛɛ ‘bha ‘ö gun ö
bha -fluu kë sië -kpinng ˮdhiʋ̈
ˮdhɔɔ ‘kwëëdhɛ do bha- ‘gü,

-a -gɔ ˮyɔn ˮwɔn -sü ꞊bhaa.
Kö -kwaa -kë -së, ‘kwa ‘dho
glɔɔ ˮkɛɛ -zuö -kɔ ‘ö -dhi kwa dhɛ -a ‘ka. ‘kwa ‘dho kë‘wɔn yaa kë -mɛ ‘ka kwa

këyɔɔ -nu ‘ka. Ü -bha ꞊ya kë
‘wɔn -së kë -sü ‘ka, ‘yö -Zlaan
꞊de ‘pö yö dho ü -ta ‘kun-. Kö
‘bha- ‘gü kö Atanna -yö ü -ta
‘kun bha ‘aa -yö kë!

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka
‘sëëdhɛ kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39
04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go
Dhusi ‘ö -da ˮAnɛsü ‘ö go ‘Suisü , -a -nu ‘ka. 4

"Nimlʋʋ : 23 "Su : -Gblɔdhe -Kwɛ 2008

		 "Su -bha ʼsëëdhɛ -mü		"Gwɛɛtaawo	

‘Wɔn yaa kë –sü ꞊ya sɔ ꞊dɛɛ -dedewo

‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- ꞊keng- ‘yö- dhuëë bha ‘ö ‘gu dɔ- -bha.

"Nimlʋʋ : 24 "Su : "Plɛɛ -Kwɛ 2008
ʼWƆN -TAƆNG -MA ʼGÜ ʼSËËDHƐ

-Pamɛamɛ ‘ö -kë
kwaa- naɔ -ma ‘gü
‘sëëdhɛ ‘ka bha, -a -bɛn
zë -mɛ -nu yi ka faan -dɔ,
̈

		"Su -bha ʼsëëdhɛ -mü		"Gwɛɛtaawo	

Ü faan dɔ ü –dewo draan- -sü -bha

-Gblüdë -a ‘në -nu kö ‘ka
ka faan dɔ -a -wo pö -sü
-bha -dedewo. Kwa -dega
-a ‘wɔn -së -mü. Yi- -dhɛ

ka -gɔ kö ‘ka ka -de ‘kun
‘mɛ -nu ‘ö ‘waa mɛ -nu
faan dɔ ‘wɔn ‘bha -bha, -a

-nu -gɔ. Kö ‘ka ma ‘ka
꞊gwëë bha ‘aa -yö -oo ?

Gbiaangwinng -dhɛ -nu
‘gü ‘ö ‘wo ‘sëëdhɛ bha-wo pö. ˮKɛɛ ‘mɛ -nu ‘ö
‘wo kë to ‘mü ˮtʋ̈ ng
꞊gban ‘gü wo -mü :
Baba
꞊Tiëmɔko
Sebasiɛn ‘ö go -Tɛɛdhö
꞊në gun -kwɛɛgbö ‘kpii‘ka. ‘Yö mɛ -kpɛa -nu
‘wo gun Gɔɔn Izakö
(-Dakwɛɛpöö),
꞊Kesɩ
꞊Dhuëng Giyɔngmë (Giaplö), Tɔnga Lazaa
(ˮBhlɔɔdhö),
꞊Kesɩ
Dhifɔnngsü, -nu ‘ka.
Kwa dheebhang ‘ö go

‘Dannëngdhö ‘wo- -dhɛ
‘Lo Zafe, ‘ö yö ꞊në yë
bha -a -gɔ ‘ö -gban -bha
-dedewo bha ‘ö gun
mü.

Kwaa- ꞊danwo pö "sɛ ʼgü -wɔn
￹

"Maadhö :

-

Zaanwoplöö
-A ‘dhɛ ya ‘wɔn -së do
‘ö -kë -Zlaanwoplöö
ˮMaadhö yö -mü.
Kwaa- ‘sëëdhɛ ‘ö -kë
-Zlaawo ‘sëëdhɛ ‘ka
ˮkɛɛ -mlɛɛ -dee ‘sëëdhɛ
‘ka bha, ‘yö kwaa- ‘në
‘gbɛ ‘bha -nu ‘wo- -wo
pö. Yë ö ˮdhʋ̈ bha, -a zü
-yö kë -bho ˮsu ‘ö -kë
-gblɛdhe ‘ka ‘ö ˮkwi -zë
‘ö- -dhɛ ‘mɛ- bha, -a
-bha -dhɛkpaɔyi -kaɔng
꞊plɛ ö ga ˮsaɔdo (26)
‘ka, ‘yö- ˮdhiʋ̈ ‘dhö ta
ˮsu ‘dhɛ ‘ö dɔ- ˮpiʋ̈ , ‘ö

-kë ˮplɛɛ, (‘zuɛn-) ‘ka,
-a -bha -dhɛkpaɔyi
-kaɔng do ö ga ˮsaɔdo
(16) ‘ka. -Zlaan ‘saa‘gü, yë bha -a ˮdhiʋ̈ kë
-ta -së. -Dhɛng -nu ‘ö
‘wo kë nu yë bha- kë-,
-wo kë -go Gaangdha
ˮsɛ ‘gü. -Kwɛ -nu ‘ö ‘wo
nu sië bha, padhɛɛ ‘ö
kwaa kwa ˮtʋ ‘to- -bha
-wo -dho nu- -nu ‘ka.
Mɛ ‘gbɛ -dede -wo kë
-go
ˮLʋgwaadhö,
ˮSanggwinng,
ˮMaadhö,

-Kwa
ˮZɛ
Emanuɛlë
nuwɛɛ -bho -dedewo. Yö
꞊në gun -dhɛng -nu ˮdhiʋ̈
-ziö wo -mɛ ‘ka. Pasitëë
Zonasü ‘ö gun mü ˮtʋ̈ ng
bha- ‘gü, -kwaa nuwɛɛ
bho ‘gbɛ. -Yö -gun yi faan
dɔ sië -kpɛawo waaPasitëë ‘Klisi ꞊Ya n ‘Dhɔ

‘ö -tun -Zlaan -wo
꞊klang- ˮdhiʋ bha- ‘dhö.

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
ɛn
-gɛn
pied
ɛɛn
꞊gblɛɛn
long

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion
kpuuʼ

arbre
maison
père
termite
amour
singe
soleil
iroko
souche

"Nimlʋʋ 24

"Su : "Plɛɛ

-Kwɛ 2008

Kwaa- "Kɔdivuaa -sɛ ʼgü -wɔn
Dhioo

ʼWɔn ʼö -gban ꞊klang- -nu -bha
ʼö

-Kwaa ˮKɔdivua -sɛ ‘gü -wɔn

ˮBhang -bha ꞊wɛnng ‘ö- wo mɛ -ta ‘Biya
ˮKwi -a ˮsu ‘ö -kë ‘zuɛn‘ka ˮkɛɛ ‘ö mɛ tii -nu -zë
‘kwa- -dhɛ -gblɔdhe
bha, -a -bha -dhɛkpaɔyi
-kaɔng ꞊plɛ ‘ö ga ˮsaaga
‘ö gun ˮMaadhɔɔyi do
‘ka bha, dha ‘ö ban
‘Biya, -yö kë -wɔ ‘gü
ˮyaan -dedewo ‘ö -dhɛ
ga ˮpuu ‘ö ꞊kpaɔ ‘ka.
Kaatie ‘kpii- do ‘bha -yö
‘Biya, ‘wo- -dhɛ Kokodi.
–Dhɛ bha- ‘gü, goo ‘gü -

dhɛ -nu ‘gbɛ -wo kaatie
bha- ‘gü ‘pö, ‘ö ˮflɛɛ mɛ -nu ‘gbɛ ‘wo wooˮdhü ga -kɔ -nu dɔ -sü
‘ka -a -nu ‘gü. -Dhɛ ‘bha
bha- ‘gü, ꞊naɔmɛ do bha ˮkwanngdhɛ -yö ya -sü ‘ka goo -ta
ˮdhuʋ̈ ‘ö
ˮbhang
꞊gblɛɛn ‘ö dho ˮdhuʋ̈ ‘ö ꞊klëën -sü ‘ka -a -bha
ˮkwanngdhɛ ‘ö ˮdhʋ̈
bha- -zü. -Kaaga, dha

bha ban ‘o- wo
ˮMaadhɔɔyi bha- ‘ka
bha, ‘yö ˮsɛ ‘dhö -kë
ˮplëë -plëë. -Bhuuɛɛ,
ˮbhang bha ꞊ya ‘go ˮsɛɛ
꞊ya ꞊wɛnng ‘mɛ -nu
‘wo goo ‘gü bha, -a -nu
-bha ‘kɔ -nu -ta. ‘Wɔn
bha -yö -gun ‘ya-dedewo. Mɛ ˮsaɔplɛ
꞊në ‘ö ˮbhang bha ‘ö-nu zë. Gbiöödhe do,
‘në ‘sɛɛnnë -yaaga

gɔɔn- do waa- ‘në
dhebë ꞊plɛ. ‘Yö mɛ
-kaɔng do ö ga -yaaga
‘wo ꞊gii -dedewo.
-Pamɛamɛ -ya -dhɛ
-Zlaan -gɔ kö ‘mɛ -nu
‘wo -wëë ‘gü, -a -nu
-bha mɛ -nu ‘wo ga
ˮdhʋ̈ bha, -ya -nu -zo
-gban.

-kwɛ ꞊ya kë ꞊dɛɛ
-kaɔng ˮsuesiö (90). -A
-kwɛ -yö ‘ko ˮdhiʋ̈
‘fɛtö, -yö kë -kë ˮsu ö
-kë ˮplɛ (‘zuɛn-) ‘ka
bha, -a -bha ˮdhɔɔgɔ
totaamasü ‘gü ˮkwi
-naa ˮsɛ ‘ö -kë ‘Glɛ- ˮsɛ
‘ka, ‘wo- Angglötɛɛ -kë
bha, -a ‘pö- ‘kpii- ‘ö -kë
‘Lɔnngdrë ‘ka ‘bha- ‘gü.
-Gblüdëdhe ‘wo- -dhɛ
Elizabɛtö ‘döö- bhawëëdhö. Mɛ ˮgblü
-kaɔng
ˮsɔɔdhu

(50.000) -wo kë -nu
mü. Mɛ ˮgblü ‘gbɛ ‘wo
bha, -a -nu -bha
‘wëëga ‘wo- bho kö
‘wo -da ‘ka ‘kɔɔdhö
bha, Mangdela -ya -pö
‘wëëga bha -yö ‘sü kö
-wo ˮyuamɛ -nu ‘dhɛ
kë- ‘ka. –Kwaa ‘gü ma
‘ka ꞊dhɛ Mangdela bha
-a suu yö -dhɛ ꞊ya kë
‘ya- ꞊dɛɛ ˮkpʋngtaa.
.

"Kpʋngtaadhɛ -wɔn -bha
Mɛ
do
‘ö
-nu ‘kpiidhɛ ‘woˮkpʋngtaa -mɛ
‘tɔ -së pö -sü ‘ka
Kwaa- mɛtii ˮsɛ -nu
bha, mɛ wë ꞊ya kë
‘yënng -wo -zian ‘ka, -a
‘dhɛ -nu ‘ö ‘wo -ya -sü
‘ka ˮsia- ꞊yën bha, mɛ
do -ya do ‘gü ‘ö ‘wo- dhɛ
Nɛlsɔnö
Mangdela. -A yi ꞊ya
꞊gwëë, -yö kë mɛ tii
-nu -ta -ko -zë ˮsɛ bha‘gü kö ˮkwi ˮpuu -nu
-wa -nu -wëëdhɛ bho
sië -dedewo. -A -wɔn
‘gü ˮkwi -nu bha -wo
kë- -da -kaso ‘gü ‘ö dha

ˮyi -kwɛ -kaɔng ꞊plɛ ö
ga ˮsaɔplɛ waa- ö ‘gbu
-kë
-kaso
‘gü
‘gbaandhö. ꞊Dhɛ ‘ö go
-kaso bha- ‘gü, -yö kë
-dho ‘ö -ya ˮsɛ bha- -gɔ
ˮdhiʋ̈ -kwɛ ˮsɔɔdhu
‘ka. ꞊Dhɛ -kwɛ ˮsɔɔdhu
bha ‘ö yö ‘ko ˮdhiʋ̈ , ‘yö
-kë yöö -dede ‘gü -së
kö ‘ö -duɛɛ bha- nu mɛ
ˮwɛɛ -dhɛ. ‘Mɛ ‘ö- nu-dhɛ bha, -wa -dhɛ
Tabo
N
Beki.
Maangdela bha, -a
2

"Nimlʋʋ 24

"su : "Plɛɛ

-Kwɛ 2008	

Mɛ ꞊slɔɔ -pë -nu -wɔn
‘Wɔn ‘ö -gban ‘zü -dhöö ta -wɔn -bha
N dheebhang, n dë -nu,
-a ‘dhɛ ‘ö ya -Pamɛamɛ
-yaa -blɛɛsü pö, ‘yö ‘go
sië ‘mü ‘yö- ‘bha pö sië
ya.
ˮTʋ̈ ng ‘ö ‘kwa dɔ- ‘gü ya
mɛ ‘yaa mɛ ˮtʋ̈ ng kë ta
-pë doseng ta -sü ‘gü.
Yö ꞊në ‘kwa- -kë, ˮiin ‘ö
kwa dë -nu ‘wo- -kë ‘yö
ˮkaflɩɩ waa- ꞊kakao -nu
bha -ö -waa wo ya,

-tosɛa ꞊ya kë kwa -bha
ˮgbɩɩ- -dedewo kwaaˮpɛɛn -nu -ta bha. -A
-wɔn ‘gü, ‘mɛ ‘kö pë ta
-dhɛ -zë, -a ‘bha ‘dhö ü
-gɔ, kö -bhö ü ‘gü dɔ
ˮgbɩɩ- kö ‘ü -dhöö -dhü
ta. ꞊Trɔɔn ‘ö- ‘gü, -a
dhiang
‘yaa
zë
-dedewo. -A -gɛn -mü
꞊dhɛ kö -yö yö- -bha, üˮyi
-bho
ˮdhɔɔgɔ

doseng ‘ka ꞊plɛ. Dɔ ‘ö
‘kwa wo ꞊dɛɛ ya, ‘Biya
ˮpɛɛn -ta, yö ꞊në mɛ
‘gbɛ ‘dhö- ta -sü ‘ka. -A
‘pö- -mɛ -nu oo-, -a ‘mɛ
-nu ‘wo ˮkwi ꞊plöö oo-,
-wa ta -sü ‘gü -ziisü.

ˮdhɔɔ -nu dɔ. ‘Kwa ‘kekë -kwaa -mlü -nu ‘kun
-së. ‘Kwa- ‘dho pë -nu
-kpa ‘ö- -kpɛa -nu -wo
to ‘ö ‘kwa- -nu ꞊wɛnng.
Pë see- ˮtʋ̈ ng ‘yaa mü
‘ö ‘kwa dɔ- ‘ka ya.

꞊Ya ‘go yö -zë ‘gü, ka
-mɔɔ- -bha ‘pö ‘ö ‘ka
-mlü -bhlaa ˮgblʋ̈ gblʋ̈
-nu kpɔ ‘ö ‘ka- -mlü

Kö ‘kwa- ‘gü ma kö
‘kwa ꞊gwëë bha ‘aa -yö
kë
-oo?

ʼWɔn ʼö -gban -potaasü -wɔn -bha.
-Dhɛ ‘ö ˮyi ‘pɔnngpö waa- -klɔng ‘waa- -bha
‘Pö- -mɛ -nu ‘gbɛ ꞊në ‘ö ‘wo mü, ‘ö -waa pö
woo ‘dho ‘bhlaadhɛ -nu ‘gü, ‘waa ˮyi ‘sü
‘pɔnngpö ˮiin -klɔng ‘gü kö ‘wo- ʼdho- ‘ka. -A
-gɛn -mü ꞊dhɛ mɛ ‘bha -nu -wa -pö ꞊dhɛ ziaan ‘ö
dho- -nu -gɔ ‘bhlaadhɛ -nu ‘gü bha -yö ꞊gblɛɛn
ˮyi ‘sü -sü -bha. ‘Yö mɛ ‘bha -nu ‘wo- pö ꞊dhɛ ˮyi
‘ö- -nu -gɔ mü bha -a din -yö -së ‘ö -zian ‘ka
‘pɔnngpö ˮyi -ta.
Mɛ ˮpɛpɛ ‘ö ‘wo dhiang zë bha, tɛawɔn
(ˮMaa -mɛ -nu -wa -pö gaadee) -ya -nu ˮpiϋ.
ˮKɛɛ ‘wɔn ‘ö- -nu -zo -yö bhɔ- ‘ka, yö -mü ꞊dhɛ
ˮyi -nu ‘wo ‘bhlaadhɛ -nu ‘gü bha bhiëˮ ʼnë
(bhööˮ) -nu -wa ‘gbɛ -dhɛ ‘gü. -A -wɔn ‘gü ‘në
-nu -waa mü bhiëˮ -yua -ya -nu -kë.
-A -kë ˮdhϋ -sü bha- ‘gü, ‘wɔn ‘ö- -dhɛ ‘dhö-bha kö -wa kë, yö -mü ꞊dhɛ -waa pö woo ‘dho
‘bhlaadhɛ -nu ‘gü, -wo sɔ ‘ö ‘yaa -dhiisi ‘ö ˮzu -sü
‘ka -së ‘ka, -a ‘kun wo -kɔ ˮpiϋ. ꞊Ya kë ꞊dhɛ -waa
pö woo ˮyi -nu ‘ö ‘wo ˮdhϋ bha- mü kö -wa ziö
‘gü ꞊kö -blɛɛsü ꞊dhɛ -kɔ ‘ö ꞊Mɔyan ‘dhö- kë sië‘ka ‘sëëdhɛ -ta ya- ‘dhö.
.

꞊Ya kë ˮdhϋ ‘në -nu ‘wii ‘dho bhië" ʼnë
(bhööˮ ʼnë) ꞊slɔɔ-.

ʼWɔn ʼö -gban troo -nu -bha mɛ wɔkɔ -nu ʼgü

꞊Badhong ‘kpii- ‘ö -ziö Ɛsipayö -sɛ waa- ˮDhima -sɛ -nu ꞊zinng ‘gü.
3

"Nimlʋʋ 24

ˮSu do ‘ö -kë ˮplɛ
(‘zuɛn-) ‘ka bha, ‘yö
ˮsɛgɔ ꞊plɛ ‘wo bha ‘wo
‘kupö -ziö ‘ka -a
-dhɛkpaɔyi -kaɔng ꞊plɛ
ö ga ˮsuesiö (29) bha
‘ka ˮkwi -pö ‘kpii- do
‘wo- -dhɛ ‘Viɛnö Otrisië
-sɛ ‘gü bha- ‘gü, ‘yö
-dhöö kpö ‘dhö -ma
‘kwëë- -dhɛ bha- ‘gü
-dedewo.

"Su : "Plɛɛ

꞊dhɛ -waa -zuö ˮdhʋ̈ kö
‘wii kë ‘dho ꞊kö wo ˮtɛɛ
pa-, ‘yö ꞊Ɛsipayö ‘ö ‘biido -da. ‘Wo go wo ˮtɛɛ
pa- -dhɛ ‘gü, ˮtʋ̈ ng
ˮwɛɛ ‘bha ‘yii ꞊slɔɔ
ˮDhima -nu -gɔ ˮwɛɛ
‘bha bho kö -wa bho
tongtongdhö. -Yö kë -to
-a -nu -gaɔ ‘ö to- ‘ka
ˮdhʋ̈ ‘ö ꞊badhong
ˮdhiʋ̈ -yö ta.

-Kwɛ 2008

‘Mɛ ‘ö kë ‘bii- bha- -da,
-wa -dhɛ Fɛɛlanngdo
‘Tɔɔ-. -A -kwɛ -yö
-kaɔng ꞊plɛ ö ga -yiisiö
(24). Ɛsipayö bha -a
-bha ‘kupö bha, -a ‘sü
-kɔ ꞊plɛ -naa ꞊në ‘ö
kwɛɛ ya. ‘Wo- -blɛɛsü
sü -a dha ˮyi -kwɛ ya kë
-kaɔng -yiisiö ö ga
-yiisiö. ˮDhima -nu -zë,

꞊wa gun -waa ‘sü ‘nu
-yiisiö.
꞊Ya kë ˮdhʋ̈ kö Ɛsipayö
bha -yö -dɔ ‘Glɛkö -nu
꞊në -a -nu ˮpiʋ̈ kwɛɛ. -A
-gɛn -mü ꞊dhɛ ‘Glɛkö
-nu ‘wo- sü -a -kwɛ
-yiisiö -naa ꞊në ‘ö kwɛɛ
(2008).

"Yɩɩ -wɔn
Gɔndënë do ‘ö ꞊dua ö -dea ꞊geebë -gɔ
ˮKɔdivua ‘në do ꞊në ‘ö dho ꞊klang- kë- Moritani
‘Në bha -wa dhɛ Benoa. ˮSɛ bha ‘gü -mɛ -nu dhiang zë -kɔ waa- kwa -bha ‘yaa do.-Dhɛkpaɔyi -blɛɛsü bha,
꞊dhɛ -wa -da ꞊klang- ‘kɔɔdhö, ‘yö ‘mɛtrë ‘ö -ya mɛ -nu -dhɛ -sü -bha kö ‘mɛ ‘yii nu ꞊klang- ˮdhiϋ ‘ö- -mɛ
dɔ.
‘Mɛ ‘dhɛ -yaa ‘tɔ pö, ‘yö- -mɛ -yaa pö : ꞊misiee.
‘Yö- zü bho ‘ö- pö : ‘Piɛɛ-, ꞊misiee. ‘Pɔlë, ꞊misiee. Bɛɛtinö, ꞊misiee. ‘Bɛnë oitö, -suaa. Mɛ ‘bhaa ˮwɩ. ‘Yö
dho mɛ -dhɛ-sü ‘ka ˮdhiϋ. ‘Zan-, ꞊misiee. ‘Yö dho- ‘ka ˮdhϋ, ˮdhϋ, ˮdhϋ. ꞊Dhɛ ‘ö ö bo, ‘yö ‘Kɔdivua ‘në
bha ‘ö ö -kɔ ˮdhiϋ ꞊wlüü, ‘ö- pö : > ‘yö -gɔmɛdë ‘dhö- pö -dhɛ -wo ü -dhɛ
꞊dhɛ ? ‘yö- pö: -wo n -dhɛ Benoa. ‘Yö- pö, kö ‘ma- pö ‘nu. Bhi ꞊në ‘wo ü -dhɛ Bɛnë Oitö bha.
꞊Bangba ‘Bakadhi

ˮGwënng
«ʼMɛ ‘ö wɛɛ ꞊loo, -a -mɛ -kɔ ˮdhɛ ‘yaa ꞊dhɛng -Zlaan -gɔ.» -kɔ do bha- ‘gü, ‘mɛ ‘ö -Pamɛamɛ -wɔn kun
ˮgbɩɩ-, -Zlaan -yö -dho ˮta- -mɛ -dhɛ.

Pë -Wlangda -sü
Kwaa- ‘sëëdhɛ do -yö yö -sü ‘ka "kpɛnng ‘ö -kë ꞊dhɔtrɔɔ ‘sëëdhɛ ‘ka ‘wo- -dhɛ ‘Pë ‘ö Nu Yua ‘ka. -A "dhɔɔ
-bha -Yö "Maadhö Pasitëë Iba Andre "piʋ̈ UEESO. ‘Yö ‘bha ‘dhö Ibɛɛ -gɔ. -A -bha "nimlɔɔ ꞊nɛ: 06107157

‘Wɔn yaa kë -sü ꞊ya sɔ ꞊dɛɛ -dedewo
‘Në dhebë ‘në ya, -a -kwɛ -yö kaɔng do ö ga do, ‘yö dho ö dhuëë- ꞊keng- ‘yö- dhuëë bha ‘ö ‘gu dɔ- -bha.

4

"Nimlʋʋ 24

"su : "Plɛɛ

-Kwɛ 2008	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ
kë kö ‘ka bɔ. Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan
Dhifɔngsü, Valangtɛn Vidrinö waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go
Dhusi ‘ö -da ˮAnɛsü ‘ö go ‘Suisü , -a -nu ‘ka.

5

"Nimlʋʋ : 24 "Su : "Plɛɛ -Kwɛ 2008

		"Su -bha ʼsëëdhɛ -mü		"Gwɛɛtaawo	

"Nimlʋʋ : 25 "Su : -Gbekɔ -Kwɛ : 2008

		

"Su -bha ʼsëëdhɛ -mü		"Gwɛɛtaawo	

ʼWƆN -TAƆNG -MA ʼGÜ ʼSËËDHƐ

Dhiang -nu ‘ö ‘kwa dho -kpan -a -nu -bha, -a -nu -gɔ -nu ꞊nɛ :

Kwaa- ‘në do ‘ö ꞊ya kë didhɛtëë ‘kpii- do ‘ka ˮKɔdivuaa
-Pamɛamɛ -bha ‘dho ‘ö wo ˮkwi ˮsɛ ‘gü ꞊Dhusi (ˮSɛnng ‘Petëësibuu)
Dhebë -nu -bha zuadhe ‘ö -gban ˮtrüüng -yua -bha
̈

Kwaa- ꞊danwo pö "sɛ ʼgü -wɔn

Kwaa- "yʋʋ -mü
￹

-Më ‘ö ‘kwa- ˮyʋʋ sü ?
-Ka -dhɛga ! -Kwɛ do ‘ö
‘kwa- ‘gü ya kwa -Zlaan
nuwɛɛ -bho -dedewo.
Kwa kë- -ma yuënggü
꞊dhɛ kwaa- ‘në do ꞊ya
kë ‘wɔn ˮpɛpɛ ‘ö -gban
kuranng -wɔn waaˮsënng, diama ‘ö -da
‘ka -a ˮwɛɛ ‘bha -nu
-bha kwaa- ˮKɔdivuaa
-sɛ ya- ‘gü bha, kwa -de
ga -a ‘në do ꞊ya kë
didhɛtëë ‘ka -a ꞊gban
ˮpɛpɛ -gɔ ˮdhiʋ̈ , ‘ö ‘wo-dhɛ -Dhuaa ˮZɔɔmi.

-A ‘dhɛ ‘ö ya ‘zü, ‘wɔn
do bha, -a ‘bha -mü.
ˮSu do ‘ö -kë -Gbekɔ ‘ka
‘ö ˮkwi ‘dhö- -dhɛ zue
‘ö
ya,
-a
-bha
-dhɛkpaɔyi -kaɔng do ö
ga do (11) bha- ‘ka,
kwaa- ˮsɛ -gɔ ˮdhiʋ̈ -mɛ
‘ö
-kë
Plezidanng
Gbagbo Loranng ‘ka
bha, -yö kë kwaa- ‘në
do ‘ö ‘wo- -dhɛ
kolonɛlö
‘Magbli
Dhifɔnngsü ‘ö -kë ꞊la
-mɛ ‘kpii- ‘ka bha, -waa
-ya -duɛɛ ‘kpii- -dede

‘gü ‘Biya. ˮDuangdhiʋ̈
ˮpɛpɛ ‘ö ‘wo ˮKɔdivuaa
bha, yö ꞊në ya kë -a -nu
-bha didhɛtëë ‘ö- -nu
꞊gban ˮpɛpɛ -gɔta, -a
‘ka. -Yö -yö mɛ -blɛɛsü
‘ö gun Yanmiɛɛ Kona
‘ka bha, ꞊në- ziaandhö.
‘Wɔn bha- -kë ˮdhʋ̈ -sü
bha ‘gü, Danwo pö -mɛ
-nu ‘gbɛ -dede -wo kë
-dho Plesidanng nuwɛɛ
-dhɛ
‘gü.
Kwaa꞊dhuutii ‘ö -kë -Tia
‘Zakö ‘ka -yö kë ˮyi -kpɔ
Gbagbo -bha. ‘Mɛ ‘ö

‘wo kë dho bha, -a -nu
-yö ˮdhiʋ̈ -mɛ ꞊në gun
Due Omɛɛ Misiɛlë ‘ö
-kë
dhiangdhüsümɛ
(avoka) -nu ꞊gban
-gɔmɛ ‘ka ˮKɔdivuaa
-dhɛ ya ‘gü bha -a ‘ka.
‘Wɔn bha -yö kë -dhi
-Gbagbo -dhɛ -dedewo.
꞊Ya kë ˮdhʋ̈ kö kwa
-Zlaan nuwɛɛ -bha
-dedewo.
.

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel
ɛ
"pɛ
déchirer
ɛɛ
꞊wɛɛ
moquerie
Kwaa"Kɔdivuaa
-sɛ ʼgü -wɔn
ɛn
-gɛn
pied
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut
haut
moyen
bas
très bas
très haut + très bas
haut + très bas
moyen + très bas saabas + très bas
moyen + très haut gɛan"
moyen + haut

"dhü
ʼkɔ
dë
꞊zɛ
-dhɔ
"klangʼyënngsavon
꞊gööscorpion
kpuuʼ

arbre
maison
père
termite
amour
singe
soleil
iroko
souche

"Nimlʋʋ 25

Dhioo

"Su : -Gbekɔ

-Kwɛ : 2008

ʼWɔn ʼö -gban ꞊klang- -nu -bha
ʼö

-Kwaa ˮKɔdivua -sɛ ‘gü -wɔn

‘Wɔn ‘ö -gban ˮdhɔɔ -dɔ -kpinng ˮdhiʋ̈ -mɛ -nu -bha
‘Wɔn ‘dhɛ ‘ö ya, -yö
-dho mɛ ˮpɛpɛ ‘kö ‘wo
-kë ˮdhɔɔ dɔ -mɛ -nu ‘ka
-kpinng ˮdhiʋ̈ -dhɛ -nu,
ziaan -gbeng ꞊taa -dhɛ
(karöfuu) -nu ‘gü bha,
꞊në-nu
ˮpiʋ̈
‘gbaandhö.
ˮSu ‘ö -kë -gbekɔ ‘ka ya,
-a -bha -dhɛkpaɔyi
ˮsaɔplɛ bha, ‘yö ꞊zang
-nu ‘dhö, ꞊polisü -nu
‘dhö, ‘wo- pö ꞊dhɛ mɛ
‘bha ‘ya ‘dho- pö ‘ö
ˮdhɔɔdɔ ꞊taa yö -bha

-kpinng ˮdhiʋ̈ -dhɛ -zë
-a ˮwɛɛ ‘bha ‘gü ‘zü
tongtongdhö. ꞊Ya kë
‘Biya, ˮdhɔɔ -dɔ -kɔ
ˮdhiʋ̈ -mɛ -nu ‘wo dɔ
-nu wo -kpinng ˮdhiʋ̈ ‘ö
‘wo- -nu -dhɛ ˮkwi -wo
‘gü ‘banabana (‘bana
‘bana) waa- ‘mɛ ‘dhɛ
-nu ‘ö ‘wo -ya -tabɛdhi
-nu -bha bha, ‘mɛ ˮʋʋ
‘mɛ ‘ö ‘wo- kun ꞊taa
yö- -bha kö ˮdhɔɔ
꞊kwɛɛ- -ya -gɔ, -wo
-dho -a ‘kun -a -mɛ -gɔ

‘ö- -mɛ ‘dhö -ya mü ‘ö
ˮdhamadhi -slaa. -A zü
-yö -dho bho ‘wëëˮgblü
këng
do
(500.000) -ta ‘ö dho ‘ö
yö‘ka
ˮmiliɔnng
ˮsaɔdo -bha. ‘Pë ‘ö- -mɛ
yöö- ‘go ꞊zang ꞊plöö,
‘yö bha. ꞊Ya ‘gö mü, -a
-mɛ -yö -dho -kaso kë.
ˮDhɔɔ ꞊kwɛɛ- -nu ‘ö
‘wo dho- -nu ‘kun- ˮdhʋ̈
bha, ꞊taama, -wo -dho
-a -nu nu- -wëë -mɛ -nu
꞊në -nu -dhɛ ˮwɛɛwɛ.

꞊Ya kë ˮdhʋ̈ kö -kwaa
‘gü ma -së ‘ka. ‘Mɛɛ ˮʋʋ
‘mɛ ‘ü ‘wɔn bha- ma ü
-yɛɛbhaa, ˮiin mɛ ‘bha
-ta, ‘ö ‘ü -kë -zë wo
ˮdhɔɔ dɔ -mɛ -nu bha,
-a mɛ do ‘ka, ü -de ‘to
꞊bhlëë ‘gü kö ꞊zang -nu
‘wa ‘dho ü -wëëdhɛ
bho- ˮwɛɛwɛ.

"Kpʋngtaadhɛ -wɔn -bha
‘Wɔn ‘ö -Pamɛamɛ ˮyan -yö dɔ- ‘gü ˮkwii ˮpuu ˮsɛ ‘gü

‘Sɛnngtë
‘Petëësibuu

ˮSɛgɔ -nu ‘ö ‘gü
ˮgbɩɩdhɛ ‘ö- -nu gɔ
꞊dɛɛ ˮkpʋngtaadhɛ -to
ˮdhʋ̈ -sü ‘gü bha, -a do
-mü ꞊Dhusi ˮsɛ ‘ka. -A
-bha ‘Pö- ‘kpii- -mü
Mɔsku ‘ka. ꞊Ya ‘go mü
‘yö
ˮSɛnng
‘Petëësibuu ‘ö dɔ mü.
-A ‘Petëësibuu yaan-bha -dede bha ‘yö
ˮkwi gɔn ‘ö -kë
Valanngtɛn
Vidrinö
‘ka, waa- ö bha dhebë
‘ö
-kë
Elɛna

Pɛlɛkwalösökaya.‘ka,
‘ö ‘wo -kë ꞊klangˮgblʋ̈ gblʋ̈ -nu ‘wo
Nivɛɛsite mü,-a -nu
-gɔmɛ -nu ‘bha ‘ka,
ˮkɛɛ ‘ö ‘wo -kë kwazuudhalö, naɔ -ma ‘gü
‘sëëdhɛ,
-Pamɛamɛ
ˮtaɔngdë -nu ‘ka ˮsɛ
bha- ‘gü bha, ‘wo -ya
-sü ‘ka -dhɛ bha- ‘gü.
Wo ꞊në ‘ö ˮsu ‘ö -kë
-gbekɔ ‘ka ‘ö ˮKwi -ya
-dhɛ zue bha, ‘wo
-Pamɛamɛ -bɛnzëmɛ
2

‘kpii- ‘ö -kë ꞊Kesɩ
Dhifɔnngsü ‘ka bha, -a
-dhɛ ‘ka wo -gɔ ˮsɛ
bha- ‘gü mü kö ‘sëëdhɛ
‘kpii‘ö
-kë
disiɔngdhɛɛ, -wo kpö
kpö -nu -ta ˮpʋ
‘sëëdhɛ ‘ka, ‘ö -a -yö
ˮkpɛnng -wɔn ‘dhö
‘dhö
-yrü
(desanngblëë)
-bha
꞊dhɛkpaɔyi
-kaɔng
꞊plɛ ö ga ˮsaɔplɛ (27)
‘ka -kwɛ (2008) ya- ‘gü,
ˮMaadhö bha, kö ‘wo-

-yë -totaamasü ˮdhiʋ̈
ta- ‘ka. ꞊Kesɩ -yö kë
-dho ‘ö yë bha ‘woˮdhiʋ̈ ta ‘pö ꞊dhɛ -kɔ
bha- ‘dhö.
Kwaa- ‘në ꞊Kesɩ bha,
ˮkwi -nu bha -wo kë-dhɛng -bun ö bun -kɔ ta -dedewo... -Dhɛ
-sɛngbë -nu ‘kö ‘wo mɛ
ˮyan -bha kun ˮSɛnng
‘Petëësibuu -pö bha‘gü, -wo kë -niëë -a
‘kpiidhɛ ‘gü.

"Nimlʋʋ 25

Valanngtɛn bha, ‘wɔn
‘ö -gban danwo -bha,
-a -wɔn ˮdhia -dede -ya
‘gü. -Yö kë- -zɔn ˮdhʋ̈ a -dhɛng ‘bun -kɔ ‘gü, a -zɔn ˮdhʋ̈ ‘ö ˮtɛɛbë nu
- dhɛ ꞊dhɛ ö zuëˮ ꞊nii
-yö -da -sü ‘ka ö bha
-kë kwa ˮpiʋ̈ -sü bha‘gü.꞊Dhusi -mɛ -nu

"su : -Gbekɔ

‘dhɛ ‘ö -kë ꞊dhɛ -wo
꞊Kesɩ ‘nu -blɛɛsü ꞊dhɛ
: Valanngtɛn -bha
dhebë Elɛna ‘dhö,
ˮAnaa ‘ö yöö ꞊de ‘pö
‘ö disiɔngnɛɛ Blwo kë
sië waa- ˮDhɔɔ gbö
Zafe ‘dhö bha, -a ‘dhö,
Nadinë ‘ö Klaaˮ -wo
draan- sië (yö ꞊në kë
nu dɔ- ꞊Kesɩ -gɔ -ziaan

-Kwɛ : 2008	

‘viɔnngso Mɔsku) -a
‘dhö, Valanngtɛn ‘dhu
‘wo- -dhɛ Sogolɔnng
waa꞊Madhi
‘ö
zuudhalö ‘kpii- ‘ö ‘wo-dhɛ mü Metro, -a
dëmɛ ‘dhu ‘ka, -a ‘dhö,
-wo kë wo -ya ꞊kesɩ
-dhɛng -bha -së, ‘ö
dho- ‘ka ˮdhʋ̈ ‘ö -da
‘ka Elɛna ‘dhu ‘wo- -

dhɛ Vaavaara ‘ö waa꞊Kesɩ -nu ‘wo gun ‘kɔ
do ‘gü, -a ‘dhö, -a -bha.
Valanngtɛn -yö kwa
faan -dɔ -dedewo kö
‘kwa kwa -dewo ‘kun
ˮgbɩɩ-. Kwa ‘gü ‘ya ‘dho
ga-.
.

doseng ‘ka ꞊plɛ. Dɔ ‘ö
‘kwa wo ꞊dɛɛ ya, ‘Biya
ˮpɛɛn -ta, yö ꞊në mɛ
‘gbɛ ‘dhö- ta -sü ‘ka. -A
‘pö- -mɛ -nu oo-, -a ‘mɛ
-nu ‘wo ˮkwi ꞊plöö oo-,
-wa ta -sü ‘gü -ziisü.

ˮdhɔɔ -nu dɔ. ‘Kwa ‘kekë -kwaa -mlü -nu ‘kun
-së. ‘Kwa- ‘dho pë -nu
-kpa ‘ö- -kpɛa -nu -wo
to ‘ö ‘kwa- -nu ꞊wɛnng.
Pë see- ˮtʋ̈ ng ‘yaa mü
‘ö ‘kwa dɔ- ‘ka ya.

꞊Ya ‘go yö -zë ‘gü, ka
-mɔɔ- -bha ‘pö ‘ö ‘ka
-mlü -bhlaa ˮgblʋ̈ gblʋ̈
-nu kpɔ ‘ö ‘ka- -mlü

Kö ‘kwa- ‘gü ma kö
‘kwa ꞊gwëë bha ‘aa -yö
kë
-oo?

Mɛ ꞊slɔɔ -pë -nu -wɔn
‘Wɔn ‘ö -gban ‘zü -dhöö ta -wɔn -bha
N dheebhang, n dë -nu,
-a ‘dhɛ ‘ö ya -Pamɛamɛ
-yaa -blɛɛsü pö, ‘yö ‘go
sië ‘mü ‘yö- ‘bha pö sië
ya.
ˮTʋ̈ ng ‘ö ‘kwa dɔ- ‘gü ya
mɛ ‘yaa mɛ ˮtʋ̈ ng kë ta
-pë doseng ta -sü ‘gü.
Yö ꞊në ‘kwa- -kë, ˮiin ‘ö
kwa dë -nu ‘wo- -kë ‘yö
ˮkaflɩɩ waa- ꞊kakao -nu
bha -ö -waa wo ya,

-tosɛa ꞊ya kë kwa -bha
ˮgbɩɩ- -dedewo kwaaˮpɛɛn -nu -ta bha. -A
-wɔn ‘gü, ‘mɛ ‘kö pë ta
-dhɛ -zë, -a ‘bha ‘dhö ü
-gɔ, kö -bhö ü ‘gü dɔ
ˮgbɩɩ- kö ‘ü -dhöö -dhü
ta. ꞊Trɔɔn ‘ö- ‘gü, -a
dhiang
‘yaa
zë
-dedewo. -A -gɛn -mü
꞊dhɛ kö -yö yö- -bha, üˮyi
-bho
ˮdhɔɔgɔ

ʼWɔn ʼö -gban -potaasü -wɔn -bha.

Zuadhe ‘ö -gban ˮtrüüng -yua -bha
ˮTrüüng -yua
bha, ˮyua yaa -dede
-mü. -A -wɔn ‘gü,
zuadhe
bha
-a
-blɛɛsü -yö kë -kë
ˮsu ‘ö -kë -gblɔdhe
(‘mɛ-) ‘ka bha- ‘gü.
-Pamɛamɛ
-yaa
-blɛɛsü -dhiang zë.
‘Wɔn -yö -gban
ˮkʋbhɩ
-kaɔng
ˮsɔɔdhu ‘ö ga -yiisiö
(54) -bha. ˮKɛɛ ‘yö
-gban dhebë -nu
doseng ꞊në- -nu
-bha. -A -nu -kwɛ zü

-yö -bho -kaɔng do ö
ˮsɔɔdhu (15) -ta ‘ö yö‘ka -kaɔng -yiisiö ‘ö ga
ˮsuɩsiö (49) -bha.
Zuadhe bha -a ˮdhiʋ̈
-yö -dho ‘to- Zanngvie
‘ö nu- -naa ya, -a ga
-yi -bha. Kö dhebë
ˮʋʋ dhebë ‘kö ‘bha
‘wɔn ‘kö bha- ma,
‘dho kö -wo ü zua.
-Wa -kë ˮwɛɛwɛ.
‘Bhaa ‘wëëga do nu.
Dhebë -nu ‘ö -waa
-nu zua ‘nu, ꞊wa
꞊mɔɔ
ˮmiliɔnng

-yaaga waa- ö ‘gbu -ta.
Mɛ ‘bha -nu -wa -pö
꞊dhɛ ꞊ya kë ˮdhʋ̈ kö
‘waa woo ‘në ‘kpɔ ‘zü,
kö mɛ ˮwɛɛ ‘bha -nu
-wa pö sië ‘zü ꞊dhɛ ꞊ya
kë ˮdhʋ̈ kö woo ‘në ‘kpɔ
-sü yöö ziö -naa ‘gü. ˮIin
kö ‘gü ‘ö- -nu -bha bha
yöö ‘gö- -nu -bha. ˮIin
‘zü kö ‘gu ‘ö- -nu -bha
bha, yöö ‘dho ꞊taama.
꞊Sua -mü dhiang ˮpɛpɛ
bha- ꞊gban ‘ka. -Wa -kë
ˮdhʋ̈ kö -wo ka -din
yën, ˮkɛɛ ‘ka ‘dho ka ˮtʋ

3

‘to- -nu -wo -bha. -Kɔlookota
‘kpii- do ‘bha -yö ˮkpʋngtaa
‘wo- -dhɛ INISƐFË (UNICef)
-a ‘gü mi do ‘ö dɔktëë ‘ka -ya
-pö kwa -dhɛ ˮdhʋ̈ .
ˮSɛgɔ ˮgblʋ̈gblʋ̈ -kaɔng
꞊plɛ ö ga ˮsɛaplɛ (27) ꞊në ‘ö
‘wo ˮkpʋngtaa ‘ö ˮtrüüng
-yua bha ‘ö dhebë -nu -bha
-a -nu ‘gü. Kwaa- ˮKɔdivuaa
-sɛ -ya -nu kpö ‘gü.
ˮYua ‘ö bha ‘në -nu -wa
-sü wo dhe -nu -bha. ꞊Ya kë
ˮdhʋ̈ kö dhebë -nu -ka ‘dho
ka zua- ꞊dhɔtrɔɔ ꞊plöö -dhɛ
‘ö ka ˮsɔɔ -a ‘gü.

"Nimlʋʋ 25

.

"Su : -Gbekɔ

-Kwɛ : 2008

ʼWɔn ʼö -gban troo -nu -bha mɛ wɔkɔ -nu ʼgü

-Pamɛamɛ -bha ‘dho ‘ö- wo zuudhalö ‘kpii- do ‘wo- -dhɛ Metro -a ꞊tuuabho
Metro bha, Valanngtɛn
Vydrine -ya gun yaa-dhiang zë ꞊Kesɩ -dhɛ
‘nu ˮKɔdivuu. ˮKɛɛ ‘wɔn
‘ö mɛ ‘dhö ma, ‘waa
‘wɔn ‘ö mɛ ‘dhö -kpan
-a -bha, ‘waa do. -A wɔn ‘gü ꞊Kesɩ -yö kë dho Metro mü ˮdhʋ̈ kö
‘ö ‘wɔn ‘suaan- bho, ‘ö
dhɛaˮ ‘kpɔ -nu kë
Metro
dëmɛ
waa
zuudhalisi -nu ‘wo mü
-a -nu -gɔ.

꞊Dhɛ ‘ö -kë ꞊dhɛ ꞊Kesɩ
yöö do ‘yaa ꞊mɔɔ- -bha
kö ‘ö ‘dho, -a -nu -wo ‘ö
ˮsɛ bha- ‘gü, -a ma ‘ö
yaa- wo, ‘ö ‘go ‘mü ‘ö
woo ꞊de ‘pö ‘waa ˮkwi
-wo ma bha, -a -wɔn ‘gü
‘yö, Metro dëmɛ ‘kpii‘ö mü, -a ‘dhu ‘wo- -dhɛ
꞊Madhi, ‘ö ꞊klang‘kpii- ˮdhiʋ̈ Nivɛɛsite
mü, ˮkɛɛ ‘ö yö -zë ‘ö
ˮkwi -wo ma bha, ‘ö we -a -bha kö ‘ö ‘dho
꞊Kesɩ dɔ-.

Zuudhalisi -nu ‘wo mü
waa- ꞊Kesɩ -nu -bha
-kpan ‘kwëë- -sü -yö
-gun ‘wɔn ˮdhia -sü
-dede ‘ka. -A ˮdhia -yö
kë -ma -a -nu ‘gü, -a ma
‘wo- wo ꞊dhɛ ꞊Kesɩ -yö
zuudha do kë -sü -bha
ˮKɔdivuaa, -a -wɔn ‘gü.Ziaawo ˮsiasia bha, -wo
kë ꞊Kesɩ vite kö -yö nu a -nu -gɔ mü -dhɛkpaɔyi
do bha- ‘ka yɛɛnˮ ˮpiʋ̈ ,
kö ‘wo ˮgbɛɛta -zë. ˮKɛɛ
꞊Kesɩ waa- ꞊Madhi -nu

-bha ˮtʋ̈ ng -wɔn ‘ko sɔn, -wo kë- -ya ꞊taama
-gɔ.
‘Wɔn -nu ‘ö ꞊Kesɩ ˮyan
ö dɔ- ‘gü mü, dhɛa ‘kpɔ
‘bha -nu ‘ö ‘wo kpɔ wo
‘ko -nu -gɔ, kwa -dho
-kpan -a -nu -bha
-Pamɛamɛ ˮnimlɔɔ ˮdhɛ
‘ö ꞊taama ‘gü.

"Yɩɩ -wɔn
-A -bha -yö -së ˮkɛɛ ‘yaa- ‘wɔn dɔ- ‘ka
Gɔndënë bha, -wa -dhɛ ˮflɛɛdhɛya. ‘Mɛ bha ‘pë ‘ö gun- -gɔ ꞊dhɛ sɔ ‘dhö, ‘yö gun- -bha -blɛɛ doseng ‘ka.
ˮBhɛɛ ‘yaa ‘dhö, ꞊pang ‘yaa ‘dhö, ꞊sabha ‘bhaa ‘dhö. ‘Mɛ bha ꞊ya kë, ꞊ya kë, ‘yö ꞊ya -Zlaan ‘tɔ -siö -yaa
pö : «ˮEke -Zlaan ‘Atanna ! -më ‘ö ‘a- -kë ü ‘ka ꞊tɔn. -Wëë ‘ö ‘a- ‘gü ya, ‘bhaa- yö -ee ? N ga -sü -ziaan
fiëë- -yö -dhö -tosɛa suu ya- -bha...»
-Dhɛkpaɔyi do ‘ka, ‘yö gun ‘dho sië -dhɛ ‘bha ‘gü, ‘yö -kpan ˮmanggloo -dhü do -bha -kpinng ˮdhiʋ̈ kö- mɛ
-nu ꞊wa pëkë (tan), ‘yö- ˮdhia -yö ma- ‘gü -dedewo, ‘yö ö bha -blɛɛ bha bho ‘mü ‘ö -ziö pë ‘gü manggloo
-dhü bha- ꞊wlöö, ‘yö -da ö ꞊geebɔɔ -dhü (‘kpee-) -dede ‘ka ˮmanggloo ‘gü, ‘yö -ya ö -de ˮdhia bho -sü
-bha ˮmanggloo -bhösü ‘ka -wëëwëësü ꞊dhɛ mɛ -yö -më -kë.
ˮKɛɛ -kaaga, ‘ö dho -dhɛ -ga kö mɛ do ‘bha bha, ꞊ya nu ˮmanggloo -dhü bha- ꞊wlöö kö -ya pö sië :
«Yaaʼ, n piaˮ -ya dhi. -Zlaan ü -dhö -dedewo. ‘Bha n kë -blɛɛ ꞊slɔɔ -mɛ ‘ka ꞊dɛɛ ! ‘A ü ‘tɔ -yö bhɔ ꞊dhɛɛ
‘Atanna !» ˮSiasiabha kö ‘mɛ bha ꞊ya lɔɔ ꞊ya -blɛɛ ˮvlʋʋ dɔ ‘mɛ ‘ö -wɩ bha- ꞊kwɛɛ-. Kö -yaa pö :«Ma -blɛɛ
-mü. Ü piaˮ ˮwɛɛ ‘bha ‘yii dhi.» ‘Yö ‘mɛ ‘dhɛ bha ‘ö- pö : «-ƐƐ ! Bhi -zë ü -bha -yö -së -dhe, -blɛɛ -yö ü -gɔ
‘yö ‘ü- bho ‘mü. Ma -zë -a ˮwɛɛ ‘bha ‘yaa n -gɔ.» ‘Mɛ ‘ö -blɛɛ ‘dhö gun- -gɔ bha, ꞊dhɛ ‘ö to ö do ‘ka ‘yöpö : «ʼYa ! ꞊A ‘wɔn ya n -bha -ziaan fiëë -yö -dhö -wa !»
-Tosɛa bha -yö ˮdhʋ̈ . Bhi ‘ö ‘ü pö -naa -Zlaan -zo ꞊ya bhɔ ü ‘ka bha, ü -bha -yö -së ‘ö -ziö ‘ka mɛ ‘bha -nu
-bha -ta. ‘Bha ‘dho ü ˮkaa bho-. ˮKaa bho -mɛ -dhɔ ‘yaa -Zlaan kë.
꞊Kesɩ Dhifɔnngsü

ˮGwënng

«"Siϋ kpuuʼ -mɛ ꞊në ‘ö wü "mëng -mɛ -zo -gban.» -Pamɛamɛ -yaa pö ˮdhʋ̈ kö -ya -pö ꞊dhɛ ‘kwa
kwa ‘ko -nu faan, ‘kwa kwa ‘ko -nu -ta ‘kun -tosɛa ‘gü.
4

"Nimlʋʋ 25

"su : -Gbekɔ

-Kwɛ : 2008	

Pë -Wlangda -sü
‘Fɛtö, ‘fɛtö, ‘fɛtö : N dhe -nu, n -dë -nu, n dheebhang ˮpɛpɛ ‘ö ‘ka -kë danwo pö -mɛ -nu ‘ka, Pamɛamɛ -ya -pö kwa -dhɛ ꞊dhɛ kwaa- ‘fɛtö ˮiin troo ‘kpii- -yö -dhö ˮsu ‘ö -kë -yrü, ‘ö mɛ ‘bha -nu ‘wo-dhɛ ‘zü -buu -saa ˮkɛɛ ‘ö ˮkwi -zë ‘ö- -dhɛ desanngblë bha, -a -bha -dhɛkpaɔyi -kaɔng ꞊plɛ ö ga ˮsaɔdo
(26) waa- ö ga ˮsaɔplɛ (27) bha, -a ‘ka ˮMaadhö -kwɛ do ‘ö yö -a ‘gü. ‘Fɛtö bha -yö -gban kwa -dewo
‘sëëdhɛ ‘gbɛ -dede ‘ö woo zun ˮkpɛnng -a -nu -wɔn -bha. ꞊Ya kë ˮdhʋ̈, kö -ka ka baa- -dedewo. Kwaa-dhɛng -nu ‘gbɛ -wo -dho ‘go- ˮsɛ ˮwɛɛ ‘gbɛ -nu ‘ gü ‘ö ‘wo nu.

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ. Yii- ‘drɛsü
-mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔnngsü, Valanngtɛn Vidrinö
waa- Elɛna Pɛlɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go ‘Suisü , -a -nu ‘ka.

5

"Nimlʋʋ : 25 "Su : -Gbekɔ -Kwɛ : 2008

		

"Su -bha ʼsëëdhɛ -mü		"Gwɛɛtaawo	

"Nimlʋʋ : 26 "su : "plɛɛ -kwɛ 2009 	"su -bha ‘sëëdhɛ -mü															

"Gwɛɛtaawo
"Gwɛɛtaawo	
WƆN -TAƆNG -MA ʼGÜ ʼSËËDHƐ
ʼSëëdhɛ ya -yë -kë -mëwɔn ʼgü ?

Dhiang -wo -tiaandhe

Kwaa ʼsëëdhɛ ya ʼwɔn ʼnë "vlaanvlaan -nu -wo kë- "dhiʋ̈ ʼgbaannu "kɛɛ -a -wɔn "dhiʋ̈ ꞊ya wlüü". ꞊Dhɛ "dhʋ̈ -kwa kwa -de
nu -a -wɔn -dhɛ -dedewo. Kö ‘ka- ma -së ‘ka bha ‘aa -yö kë ?

Kwaa- ꞊danwo pö "sɛ ʼgü -wɔn
ʼSangtaa, ʼSangtaa zanngvie -dhɛkpaɔyi -yaaga -naa (3) 2009

ʼWɔn ʼö ʼkwa- "yʋʋ sü bha yö -mü ꞊dhɛ -kwɛ ʼö -ziö ya,

Zonasü, Gangbhaa Ibɛɛ, ʼVasiafa ꞊Diɔmanngde waa- mɛ

-yö kë -kë ʼSanngtaa. ʼSëëdhɛ ʼö "kwi ʼdhö ö bha pë -dhɛ

꞊Ya ʼgo yö -zë ʼgü -kwa "Kwi gɔn ʼö -kë Tomaa

-a -bha "su -blɛɛsü ʼö -kë zanngvie ʼka bha, ʼwɔn -së ʼkpii- -dede

ʼwɛɛ ʼbha -nu.

disiɔnngnɛɛ, "kɛɛ ʼö ꞊Yakuba -nu -zë ʼkwa- -dhɛ -wo kpö
"gblʋ̈gblʋ̈ "iin ʼzü "gbɩɩ- "gbɩɩ- -nu -ta "pʋ ʼsëëdhɛ, ꞊në ʼkwa

Beaatö ʼka ʼö go ʼSuisi -sɛ ‘gü, -a nuwɛɛ bho, -yö kë kwa

(2009) -bha "su -blɛɛsü bha -a -dhɛkpaɔyi -yaaga (3) ʼka.

"saaga (18) -wo kë -nu. ꞊Dhuutii -nu -wo kë -go

kwa -bha -blɛɛsü ꞊slɔɔ. -Yö kë -kë "dhʋ̈ -kwɛ ʼö -ziö ya
-A -tiaandhe -dhɛ ʼö- -bha ʼzü, yö -mü ꞊dhɛ ʼsëëdhɛ bha,
kwa ꞊në ʼö ʼkwa kë -a -mɛ -yaaga -naa ʼka "Kɔdivua -sɛ ya-

-ta -dede -kun -a kë -sü "gblʋʋ "piʋ̈, -yö kë -nu -ziaanwo
troo bha- -ta. ʼFɛtö

bha- -ta, "tan -gɔ -kaɔngdo ö ga

"gwɛɛtaa "sɛ ꞊gban ʼgü ʼwo nu. ʼö ʼwo go Klaa" dhö. Mɛ

ʼgü. "Bawlɛɛ -nu ꞊në ʼwo mɛ -blɛɛsü ʼka, ʼyö ꞊Betee -nu ʼwo

tii "kwi "gblʋ̈gblʋ̈ -nu -wo kë -go nivɛɛsite ꞊dhɛ Kalilu
Tera, Abi Sanggare –a -nu ʼdhö. -Zlaan ʼgü -mɛ -nu

-dede -mü kwa -gɔ. ʼSëëdhɛ bha ʼmɛ ʼö- kë -sü -gɔ ʼö kë -gban

ʼgü, "Maa "sɛ ʼgü, Gbiaangwinng, ʼSiiplöö "Bhlaaplöö

dɔ mü, ʼyö Danwopömɛ -nu ʼkwa dɔ mü. Kö ʼwɔn -së ʼkpii-

-a -nu -bha, -a mɛ -blɛɛsü -mü "kwi ʼkpii- do ʼö go ꞊Dhuusi
"sɛ ʼgü ʼwo- -dhɛ Vidrinë Valanngtɛn -a ʼka. -Yö kë -nu ʼfɛtö

bha- -ta waa- "kwi dhebë -yaaga ʼö ʼwo go pö ꞊Dhuusi -a -nu
ʼdhö.

ʼYö kwaa- ʼnë ʼö -kë ꞊Kesɩ Dhifɔnngsü ʼö- -mɛ do ʼka. ꞊Ya
ʼgo mü ʼmɛ ʼgbɛ -wo kë wo -kɔ -da ʼwɔn bha- ʼgü ꞊dhɛ "Vasa

"gblʋ̈gblʋ̈ -nu ʼwo go "sanggwinng "sɛ ʼgü, "lʋgwaa "sɛ

-wo kë -nu. Mɛ "wɛɛ ʼgbɛ ʼbha -nu -wo kë -nu.
ʼSɛɛdhɛ -nu ʼwo -kë "gwënng ʼsɛɛdhɛ ʼka, "yɩɩ -to ʼgü
-wɔn -bha -nu waa- ʼbha -nu -wo -gun mü.

ʼWɔnsë Magödhitö Boli waa- -Masë Ɛvö ʼFlikö -wo kë wo
-kɔ -da ‘sëëdhɛ ‘ö yö ˮkpɛnng bha, -a -wɔn ʼgü.
Kö -kwaa -nu nuwɛɛ bho.

Lʼorthographe DAN
Voici ce que nous pouvons utiliser pour
savoir lire et écrire en langue dan.
Les consonnes et les voyelles que vous ne
voyez pas ici sont les mêmes quʼ en français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun mot.
Voici le reste de lʼ alphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
ee
꞊wee
sel

ëë
ën
ëën
ɛa
ɛan
gw
in
iin
ɩ
ɩɩ
kw
ng1
oo
ɔ
ɔn
ɔɔn
ö

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut
"dhü
haut
ʼkɔ
moyen
dë
bas
꞊zɛ
très bas
-dhɔ
très haut + très bas
"klanghaut + très bas
ʼyënngmoyen + très bas saasavon

arbre
maison
père
termite
amour
singe
soleil

"Nimlʋʋ 26 "plɛɛ

-Kwɛ 2009	

Kwaa- "Kɔdivuaa -sɛ ʼgü -wɔn

‘Wɔn ‘ö -gban ‘në dhebë ‘sɛɛnnë -nu -bha -dho gɔɔn ˮpiʋ̈ -sü -bha

-K ɔ -loo ‘ko -ta ‘bha
bha -wa -dh ɛ ‘NIDë. ‘ö
-ya ‘Flanngsü -a yi -ya
꞊gwëë (1937). ‘ö -ya
-kwaa "sɛ ya- ‘gü, -a -kwɛ
꞊ya kë ‘gbɛ (1996). -A
-bha yë -mü ‘në dhebë
‘në -nu ‘wo "nʋʋ- zë -naa
bha, -a -nu -kɔ -bho ‘wɔn
yaa bha, -a -bha -sü -bha,
‘yö -yaa -nu -ya yë ‘ö ‘wo
dho- kë kö –wo wo -de
꞊slɔɔ, -a -nu -bha ꞊dhɛ sɔ
-wɔ -sü waa- "wɛɛ -së
‘bha -nu ‘dhö. NIDë bha,
‘wɔn ‘suaan ‘ö- bho, -ya

Kpʋngtaadhɛ -wɔn

-pö kwaa- ‘në dhebë ‘në
-nu -wo -to ‘sɛɛnnë ‘wo
gɔɔn- -wɔn dɔ. -A -kw ɛ
"saaga -naa ꞊n ɛ (2001)
‘në dhebë ‘në -nu -kwɛ
-yö -mɔɔ -kaɔngdo ö ga
"saɔdo (15) -bha ‘yö ‘wo
gɔɔn -w ɔn d ɔ. -A kwɛ
‘dhɛ ‘ö yö- "piʋ 2002, -a
-nu -kwɛ -yö -to -kaɔng do
ö ga -yiisiö waa- -kaɔng
do ö ga "sɔɔdhu (14 waa15) -bha ‘yö ‘wo gɔɔn- d ɔ.
-Kwɛ ‘dhɛ ‘ö -ziö ya
(2008), ‘yö NIDë -yö ‘wɔn
꞊slɔɔ ‘gü ꞊dh ɛ ‘mɛ -ziaan

‘ö -nu -kwɛ ‘dhö -kaɔng
do (10) -wa -ya ‘nu gɔɔn- wɔn d ɔ -sü -bha ‘Biya,
Yopug ɔn -dhɛ, -Gɛnm ɛ,
‘Pɔɔbue -dhɛ -nu ‘gü.
‘Kwa ꞊y ɔɔn sië "dhiʋ̈
bhoo, ‘yö ‘në -nu bha -a nu -kwɛ bha -yö ꞊lɔɔ. -A
‘në dhebë -nu ‘wo ꞊klang"dhiʋ̈ , -a ꞊klang- ‘sɛɛnnë
-nu, -a ‘mɛ -nu ‘wo
kolɛzië, ‘mɛ -nu ‘wo
Nivɛɛsite -a -nu ꞊gban -k ɔ
-yö ‘wɔn bha- ‘gü. -A ‘dhɛ
‘ö ‘wëësü, yö -mü ꞊dhɛ
‘në ‘bha -nu ‘wo bha, -a -

nu ‘kpɔ -mɛ -nu ꞊në ‘wo- nu zü ꞊y ɔɔn ‘wɔn yaa suu
bha- -bha -a pö -sü ‘ka- nu -dhɛ ꞊dhɛ : ‹‹‘Bha
꞊mɔɔ, ü -de -dh ɛ mɔɔ- pë
‘bha ‘yaa yi -g ɔ ꞊dhɛ
‘wëë- ‘dhö kö yaa ü dhe
‘yi nu ü -dh ɛ.›› ‘Në ‘kpɔ mɛ, -kwa kwa –de ‘kun.
‘Kwa ‘dho -gleng suu bha-da ‘në -nu -bha.

Mɛ ʼkɔn -wɔn -dede
Kwaa "su ʼö -kë "plɛɛ
ʼka ʼö "kwi -zë ʼö- -dhɛ
zuɛɛn
bha,
-bha
-dhɛkpaɔyi -kaɔyaaga
(30) -naa -dede bha
ʼyö gɔ -maa (ʼviɔng do
ʼö
gun
ʼgo
sië
-Flanngsü "sɛ ʼgü
ʼvɔng- ʼso -dhɛ ʼö
ʼFlanngsü ʼwo- -dhɛ
ʼSiadhö Dö ʼGɔlö ʼö
gun ʼdho sië mɛtii
"sɛgɔ ʼö -kë Komɔɔ
-dhɛ ʼka, "mɔɔ- -zë -nu
-bha "sɛ ʼka ʼö -pö
꞊wee -yi ꞊bhaa kö ꞊ya
2

bo ꞊loo -dhɛ -ziaan -bha mü.
꞊Dhɛ ʼö go ʼFlanngsü, ʼyö ö
"tɛɛpa "sɛ ʼbha ʼwo- Yemɛnë dhɛ -kë -a -bha ʼpö- ʼkpii- ʼwo- dhɛ Sanaa -a ʼgü. Yemɛnë -dhɛ
bha -yö -ya -sü ʼka Etiopi -dhɛ
waa- Adhabi Sauditë -nu
꞊zinng ʼgü. -Dhɛ bha- ʼgü, mɛ
ʼbha -nu -wo kë -lɔɔ ʼyö gun
ʼdho- -naa ö bha "ta ʼka "dhiʋ̈ .
Komɔɔ -dhɛ bha -yö -ya -sü ʼka
Tangzani -dhɛ ʼdhö, Somali dhɛ ʼdhö Madagasikaa -dhɛ -nu
꞊zinng ʼgü. "sɛ kpö -yiisiö -mü
ʼyö ʼwo -ya -sü ʼka "yi ꞊zinng
ʼgü mü. Mɛ këngdo ö -kɔ

"sɔɔdhu waa- mɛ
-yaaga (153) ꞊në
ʼwo gun- ʼgü. ʼNë
dhebë
ʼnë
dosengseng ꞊në ʼö
kë dha. -Wa -dhɛ
Baya Bakadhi. -A
-kwɛ -yö -kaɔng do
ö ga ꞊plɛ (12). -A
dhe -zë -a -gɔ -yö kë
-to ʼgü. -A dë -zë
ʼyaa
gun-nu
꞊keng-. ʼMɛ -nu ʼö
ʼwo
ga
bha,
-Flanngsü -mɛ -nu
-wo -gun -kaɔng

"saɔdo ö ga "saɔdo (66)
ʼyö Komɔɔ -mɛ -nu ʼwo
gun mɛ -kaɔng -yiisiö ö ga
"sɔɔdhu (45).
"Kɛɛ tɛanwɔn -ya -pö -ka
n pö, ʼviɔng- bha ꞊ya gun
꞊ya kë ꞊zii. -Kwɛ -kaɔng
do ö "suesiö ꞊në ʼö -yaa
kë. Mɛ ʼbha -nu -sü -a
ʼklɔɔ- -mü ꞊dhɛ -a sɔng
ʼyaa "gbɩɩ.
-Pamɛamɛ -ya -pö ʼkwakë -së. -A ʼgbɛ -dhɛ ʼgü gɔ
-nu, ʼviɔng- -nu ʼö -nu
sɔng ʼyaa "gbɩɩ- bha ʼyö

"Nimlʋʋ 26 "plɛɛ

-Kwɛ 2009	

kwa zuë" ʼdhö dɔ- - "ta ʼkpɔ.
bha -foodhö kö kwaa

Mɛ ꞊slɔɔ -pë -nu -wɔn
N dheebhang, n dë -nu,
-a ‘dhɛ ‘ö ya -Pamɛamɛ
-yaa -blɛɛsü pö, -yaa
꞊plɛ -naa pö, ‘yö ‘go sië
‘mü ‘yö- -yaaga -naa
‘bha pö sië ‘zü ya.
ˮTʋ̈ ng ‘ö ‘kwa dɔ- ‘gü ya
mɛ ‘yaa mɛ ˮtʋ̈ ng kë ta
-pë doseng ta -sü
‘gü.꞊saaga ‘gbɛ ꞊ya kë
꞊saa -bha ‘yö -kë -së.
‘Yö- ‘bha ‘yii yö wü
-bha, ꞊ya ‘dho ˮwɛɛwɛ,
‘yö ‘ü- ‘bha sü. ‘Bha ü
ˮtʋ̈ ng ‘to pë do ‘gü ꞊ya
see- kö ‘bha ‘to.

-Dhöö -bhlaa -wɔn bha ‘wɔn -së -mü
Yö ꞊në ‘kwa- -kë, ꞊plɛ. Dɔ ‘ö ‘kwa wo
ˮiin ‘ö kwa dë -nu ‘wo- ꞊dɛɛ ya, ‘Biya ˮpɛɛn -ta,
-kë ‘yö ˮkaflɩɩ waa- yö ꞊në mɛ ‘gbɛ ‘dhö- ta
꞊kakao -nu bha -pö ‘ö -sü ‘ka. -A ‘pö- -mɛ -nu
-waa wo ya, -tosɛa ꞊ya oo-, -a ‘mɛ -nu ‘wo ˮkwi
kë kwa -bha ˮgbɩɩ- ꞊plöö oo-, -wa ta -sü
-dedewo kwaa- ˮpɛɛn ‘gü -ziisü.
-nu -ta bha. -A -wɔn ‘gü,
꞊Ya ‘go yö -zë ‘gü,
‘mɛ ‘kö pë ta -dhɛ -zë, ka -mɔɔ- -bha ‘pö ‘ö ‘ka
-a ‘bha ‘dhö ü -gɔ, kö -mlü -bhlaa ˮgblʋ̈ gblʋ̈
-bhö ü ‘gü dɔ ˮgbɩɩ- kö -nu kpɔ ‘ö ‘ka- -mlü
‘ü -dhöö -dhü ta. ˮdhɔɔ -nu dɔ. ‘Kwa ‘ke꞊Trɔɔn ‘ö- ‘gü, -a dhiang kë -kwaa -mlü -nu ‘kun
‘yaa zë -dedewo. -A -së. ‘Kwa- ‘dho pë -nu
-gɛn -mü ꞊dhɛ kö -yö -kpa ‘ö- -kpɛa -nu -wo
yö- -bha, ü- ˮyi -bho to ‘ö ‘kwa- -nu ꞊wɛnng.
ˮdhɔɔgɔ doseng ‘gü

Pë see- ˮtʋ̈ ng ‘yaa mü
‘ö ‘kwa dɔ- ‘ka ya.
Kö ‘kwa- ‘gü ma kö
‘kwa ꞊gwëë bha ‘aa -yö
kë -oo?
‘Pë -nu ‘ö -a -nu ta
-sü ꞊ya nu ˮtʋ̈ ng ya‘gü, -a ‘bha -mü ‘pö
-zɔɔsɛa ‘ka. ˮKwi -zë -yö
ö bha pë -dhɛ zatrofa.
ˮKɛe yö -zë kwa -dho -a
-bha pö ꞊taama ꞊tɔn.
‘Yaa yö -zë -a ‘ka, -ya do
‘yaa꞊gban
‘sü.

ʼWɔn ʼö -gban -potaasü -wɔn -bha.
"Nʋnʋ yaa ꞊ya nu "Kɔdivuaa

-Kwa kwa -de ʼkun ! -Kwa
kwa -de ʼkun
‘ʼMɛ ʼö "nʋnʋ -dhɔ ʼö kwa -kë, -kwa kwa -de ʼkun,

-nu "dhɔɔ dɔ ʼzü "dhɔɔ -kɔ "gblʋ̈gblʋ̈ -nu ʼgü,

"nʋnʋ yaa ꞊ya nu "dhɔɔ ʼkwëë-.

-gɛnmɛ -dhɛ waa- Bɔbɔ -nu ʼgü.

-nu -bha -mü.

"Nʋnʋ bha ꞊ya ʼnë ʼsɛɛnnë ʼgbɛ ʼwo ʼnë -dee

-ya -sü ʼka- -ta yö -mü : ‹‹ʼMedë ʼinö flɛnsi››‹‹Made

ʼgü.

-kɔ -nu ʼwo -kë faamasi -nu ʼka bha- ʼgü. ʼÖ ʼwo-

꞊plɛ -naa ꞊në bha. -A -blɛɛsü ʼö gun bha -wo

"Nʋnʋ bha -wa -dhɛ bledilɛ kroasanng. ʼNë -dee
ʼSëëdhɛ ʼö ꞊nëng -sü ʼka -a ʼkplëë- bha, ʼpë ʼö

in frence››. "Nʋnʋ bha, -yö ꞊bɛdhɛ "dhɔɔ -dɔ ʼgü

-A sɔnng -yö ʼwëë- -kaɔng -yaaga (150).

-nu ʼka -a -nu "yan -ma ʼflangbho -Flanngsü "sɛ
"Nʋnʋ suu ꞊plɛ -naa ʼö pë ʼdhö- "piʋ̈, -a

-gun -a -dhɛ sië melanië.

ʼWɔn ʼö -gban troo -nu -bha mɛ wɔnkɔ -nu ʼgü
"Kɔdivuaa mi ꞊plɛ : ꞊Bɛɛnaa ʼBe- Dadie waa- Sidhiki Bakabaa꞊la ʼö ʼwo-꞊slɔɔ
"Kwi -a "su ʼö -kë zuee "saaga (8) bha, -wo kë Aliziödhi ʼka, -a -bha teatrë kë -dhɛ ʼgü.
ʼka ʼö ʼkwa- -dhɛ -gbɛkɔ "Kɔdivuaa mi ꞊plɛ -gba ʼpö- ʼkpii- ʼwo- -dhɛ ꞊Bɛɛnaa bha, -yö -kë
bha, -a -bha -dhɛkpaɔyi ꞊la ʼka mɛ tii "sɛ ʼö -kë Aliziee bha, -a -bha ʼsëëdhɛ -bɛn zë -mɛ
3

"Nimlʋʋ 26 "plɛɛ

ʼkpii- do ʼka "kɔdivuaa.
꞊Ya ꞊la ꞊slɔɔ ʼgbɛ. -Yö
kë- do -slɔɔ -kwɛ ʼö -kë
1956 ʼka bha- ʼgü, kö ya ʼsëëdhɛ -be ʼö- ʼtɔ
ʼdhö -kë ‹‹ʼPödhɛ ʼö mɛ
ʼyaa ga- -bha›› ʼka -yaa
-bɛn zë, ʼyö- ꞊plɛ -naa
꞊slɔɔ -kwɛ 1968 ʼkaʼgü, kö -yaa ʼdhɛ ʼö -kë
‹‹"Niyɔɔkë ꞊Patrɔnng››
ʼka, -a kë. ʼYö -a -yaaga
-naa ꞊slɔɔ -naa ʼzü bha.

"kɛɛ -ya -nu ꞊gban -slɔɔ
-a -bha ʼsëëdhɛ -ya -sü
꞊në- "gblʋʋ "piʋ̈ .
ʼSidhiki Bakabaa
-zë "sinima kë -mɛ
ʼkpii-dede
-mü.
"Kpʋngtaa -dhɛ -to
"dhʋ̈ -sü -ya -dɔ. -Yö
꞊la ʼkpii- -slɔɔ kö -ya
"sinima ʼö- ʼtɔ ʼdhö -kë
‹‹"Usimanë Sangbɛnö
-bha kanng Tiaroyë ››
ʼka -yaa -wo. Bakabaa
bha, yö ꞊në troo -kë

-Kwɛ 2009	

ʼgü -kɔ ʼkpii- ʼö kwa -gɔ
ʼBiya "kwanngdhɛ ʼö kë "Trɛsiövilö ʼka- ʼgü
bha, ꞊në- didhɛtëë
ʼkpii- ʼka. -A -bha yë
-mü –a "slë mɔɔ- -sü
ʼka kö mɛ "bhɩɩdhe -yö
ʼgo "gan ʼgü. Pë ʼö- -nu
-zɔn "sinima ʼgü ʼyö ʼwo
bha.
꞊Ya ʼgo mü
-Gbekɔ "su ʼö ya, ʼö sü-dhɛkpaɔyi -kaɔdo ö ga
"saaga (18) -bha ʼö yö

ʼka -a -kaɔng ꞊plɛ ö ga
"sɔɔdhu (25)
-bha,
꞊bhlëë -dho -ya ʼka
"sinima kë do ʼbha ʼö
-kë ʼpë "Kɔdivuaa ʼnë
ʼka ʼwo- -dhɛ Timite
Basudhi, -a -bha. -Yö
-dho kë- Mɛtii "sinima
troo ʼkpii- ʼkaɔng do ö
ga ꞊plɛ -naa –zɔn -sü
ʼka.

"Yɩɩ -wɔn
-Tɔ ‘ö- -gɛnga ‘dhö do

‘taablë -bha ꞊dhɛ -tɔ bhaˮgban ga do ‘yaa mü. ꞊Dhɛ ‘ö
-kë ˮdhϋ, ‘yö pë -kpa -mɛ
bha- dhɛaˮ kpɔ -tɔ ˮgban ga
do ‘ö to- -wɔn ‘ka; ‘yö- pö ö
꞊patrɔnng -dhɛ -tɔ ꞊gban
ˮpɛpɛ ˮgban ga -yö do.
‘Yö- ꞊patrɔnng ‘dhö- pö :«
‘Bha- -dhɛ yö ‘mɛ do ꞊dhɛ -tɔ
ˮgban ga -yö do ? »

ˮKwi gɔn do ꞊në ‘ö- pö ö bha pë dho ‘go- yë ˮdhiϋ ꞊midi ‘ka kö- -tɔ
-kpa -mɛ-dhɛ -yö -tɔ do -kpa. ‘Ö ꞊ya ma. ‘Yö ‘wɔn ꞊slɔɔ- ‘gü
‘Wɔn bha ‘yö -kë -nu -gɔ zɔɔdhe ee ? ‘Bhii- pö -tɔ ꞊gban ˮgban ga
‘ka. ‘Yö- ꞊patrɔnng ‘dhö- pö : >
-Ko ‘dho -dhɛga -tɔ
-kluu ‘gü
‘Yö pë -kpa -mɛ bha ‘ö- pö: «
kö -tɔ ˮgban ga ‘dhö do kö ‘ko꞊Patrɔnng, -tɔ bha ‘ö gun gbɔ ‘gü, n -zo
-dhɛ yö. »
-yö kë -bhɔ; ‘mii kë- pö: -psss, -psss ꞊dhɛ
‘Yö ‘wo -ziö. ‘Wo ꞊loo mü kö -tɔ
ü -bha ‘dhö, ‘pë ‘ö -kë ‘ö- ˮgban ga ‘dhö
-dhee do -yö -ya sië ö -yaan -ta. ‘Yö
do bha, ‘yö bha.
ˮkwi gɔn bha ‘ö- pö: « -psss, -psss.
Kimse Etiɛnö
» -Aga, ‘yö -tɔ bha ‘ö ꞊wlüü. ‘Yö
ˮkwi gɔn ‘dhö- pö: « ‘Bha -dhɛ yö -

"Gwϋng
Kwa dë -nu -wa -pö ꞊dhɛ : >

Pë -Wlangda -sü

Kwaa- "yʋʋ -mü, kwaa"yʋʋ -mü !

"Gwɛɛtaa "sɛ -bha "gbɔfɔnama "iin "kumana

꞊gban "pɛpɛ ka -gɔ kö ʼka nu mü. Kö mɛ

sɛɛnnë (Preefe) ʼö ʼwo- nu- -dhɛ bha, yöö nu -ya

"pɛpɛ ʼö "gwɛɛtaa -mɛ -nu -dhɔ ʼdhö ka -kë, -ka

"Sangtaa "kwi -a "su ʼö -kë ʼUtö ʼka, ˮkɛɛ ‘ö kwa -

nu yi -dhɔ -bha. Yi -dho yi -kɔ -ya ka -dhɛng -

zë ‘kwa- -dhɛ ˮZɛ bha, -a -dhɛkpaɔyi "saɔplɛ (7) ʼö

bha -së -dede ʼka.

-kë kwaa- "Kɔdivuaa -sɛ -bha -yaflëëgüsü "iin

-Ka nu, -ka nu. Kwa -yɛɛ -yö ˮgwɛɛtaa.

depanngdanngsü -dhɛkpaɔyi ʼka bha, -a ʼka. ꞊Dhɛ
"dhʋ̈ kö "Gwɛɛtaa -mɛ -nu -Pamɛamɛ -ya -dhɛ mɛ
	 ‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka

bɔ. Yii- ‘drɛsü -mü 08 BP 857 Abidjan 08 ‘ka. Tel. 22.43.12.72.

4

‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan

"Nimlʋʋ : 27 "Su : "Zɛ -Kwɛ : 2009
ʼWƆN -TAƆNG -MA ʼGÜ ʼSËËDHƐ

"Su -bha ʼsëëdhɛ -mü		"Gwɛɛtaawo	

Mɛ -dewo -yö -së

-Pamɛamɛ ‘ö -kë kwaa- naɔ ˮgblʋ̈ gblʋ̈ -nu -ma ‘gü ‘sëëdhɛ ‘ka bha, -a -bɛn zë -mɛ -nu yi ka faan -dɔ,
-Gblüdë -a ‘në -nu kö ‘ka ka faan dɔ -a -wo pö -sü -bha -dedewo. -A -kun "gbɩɩ- -mɛ ꞊në ʼö- ꞊trɔɔn
꞊slɔɔ. ʼMɛ ʼö ö -de nu -a -wo pö -sü -dhɛ -a ꞊trɔɔn -yö -dho yö- -bha.
̈

Kwaa- ꞊danwo pö "sɛ ʼgü -wɔn
￹

ʼPë ‘ö kwaa- plesidanng ‘ö
"plünng bho kwa -dhɛ
"Su ‘ö -kë "plɛɛ ‘ka ‘ö "kwi ‘dhö- -dhɛ zuɛn bha, kwaa- "sɛ -gɔ "dhiʋ̈ -mɛ -yö -kë -nu kwaa- "sɛ ‘gü, "Maa
"sɛ ‘gü, ‘ö sü -a -dhɛ ꞊kpaɔyi -kaɔng do (10) -bha ‘ö yö- ‘ka -a -kaɔng do ö ga "saaga (18) -bha, -yö -gun
mü. -Yö kë -dho Gbiaangwinng ‘ö dho Gwaagwinng ‘pö. -Ziaanwo -yö kë -da nu wo "gunng -kɔ ‘ö
Gwaagwinng -a ‘gü. Naɔ ‘ö- "dhiʋ̈ ꞊loo kwa -bha ‘ö mɛ "tʋ -ma kun -a do -mü ꞊dhɛ -ya -pö ꞊Gee
Wlobɛɛ bha, ö -dho nu- -a ꞊gee ‘ka "su ‘ö -kë ‘Utö ‘ka, ‘ö ‘kwa- -dh ɛ "zɛ bha, -a ‘gü. ꞊Dhɛ ‘ö go- ‘dhɛ
bha- ‘gü, ‘yö -we -a -bha kö kolɛziö -dhɛ ‘ö Gbiaangwinng bha ꞊Gee Wlobɛɛ ‘tɔ -yö -ya -a -bha.
‘Siiplöö : -A ‘dhɛ ya ‘wɔn yaa -mü. Kwa dë ‘kpii- ‘ö ‘kwa gun- -dhɛ sië "Yibha -Bhɛɛ kuu gbö ‘ö gun "sɛ
dë ‘ka, depite ‘ka bha ꞊në -Zlaan -yaa -kɔ ‘kun ‘Biya "su ‘ö -kë "plɛɛ ‘ka bha- ‘gü. -A -wɛɛ ‘yii bho ꞊kö.

Lʼorthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes quʼen
français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun
mot.
Voici le reste de lʼalphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
꞊wee
sel ʼgü -wɔn
ɛ
"pɛ
déchirer
ɛɛ ʼWɔn
꞊wɛɛ
moquerie-nu -bha
ʼö -gban ꞊klangɛn
-gɛn
pied
Dhioo
ʼö
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut "dhü arbre
haut ʼkɔ
moyen dë
père

bas
꞊zɛ termite
très bas
-dhɔ
très haut + très bas "klang- singe
haut + très bas ʼyënng- soleil
moyen + très bas saa- savon
bas + très bas
꞊gööiroko
moyen + très haut gɛan" scorpion
moyen + haut kpuuʼ
souche

"Nimlʋʋ 27

"Su : "Zɛ -Kwɛ : 2009

-Kwaa ˮKɔdivua -sɛ ‘gü -wɔn
Gizamɛ "tʋ̈ng ꞊nɛ
"Tʋ̈ng ʼö ʼkwa dɔ- ʼka

pase -a ʼka -a –gbekɔ -

këng ꞊plɛ ö -kɔ "sɔɔdhu -

ʼö yö- ʼka -a -kaɔng do (1-

gizamɛ

-yiisiö (zuee 14) ʼka. ʼMɛ -

-nu -bha -yö nu sië. -Wo

ʼMɛ -nu ʼö woo gɛnyɛn

ya ꞊klang- -nu -bha
"tʋ̈ng

bha.

dhɛkpaɔyi -kaɔng do ö ga

waa mɛ -yaaga. Breve -mɛ

"Su ʼö -kë "zɛ ʼka bha

nu ʼwo- pase bha -wo -gun

mɛ 302 354 ʼyö ʼmɛ -nu

-nu

waa- mɛ "gblü -kaɔng

ʼbakö pase ʼö sü –gbekɔ

꞊në ꞊klang- ʼsɛɛnnë
ʼö

woo

ʼdho

kolɛziö, ʼwo wo -bha

mɛ "gblü këng -yaaga

"saɔplɛ ö ga do waa- mɛ

woo dho Nivɛɛsite ʼö ʼwo

10) -bha ʼwo mɛ 161 870.

-wo -dho -a -nu ʼtɔ nu-

zuee -dhɛkpaɔyi 28 ʼka

(zuee) -dhɛkpaɔyi do -bha

"Kpʋngtaadhɛ -wɔn -bha
꞊Mlɛɛkɛn plesidanng -bha ‘dho ‘ö- wo Gana ˮsɛ ‘gü
Mɛ tii ˮsu ‘ö -kë
-gbekɔ ‘ka ‘ö ˮkwi
‘dhö- -dhɛ zuee bha, -a
-bha -dhɛkpaɔyi ꞊plɛ ‘ö
‘wo -kë -kaɔng do
waa- -kaɔng do ö ga
do (10 waa- 11) ‘ka
bha,
꞊Dhamlɛɛkɛn
ˮsɛgɔ -bha plesidanng
‘ö ‘wo- -dhɛ Badhakö
Obama, -yö kë -dho
Gana
-mɛ
-nu
꞊tuaabho. Obama bha
mɛtii -nu ‘ö ‘wo kë dho
꞊dhuëngdhɛ -ta ‘yi
bha- ‘ka, -ya ‘mɛ -nu
bha, -a -nu ‘gü -në do
‘ka. Yö -zë -a dë -nu wo -go mɛtti ˮsɛ ‘dhɛ
‘wo- -dhɛ Kenia bha,
꞊në- ‘gü.

‘Yö -më ‘ö -kë ‘yö -kwɛ -kaɔng ö ga -bha,
Obama bha ‘yii ‘dho Gana -mɛ -nu ꞊wa
mɛtii ˮsɛ -nu ya -a ‘bha plesidanng ‘ö yöö -ya
‘gü ꞊dhɛ kwaa- ˮsɛ -nu ˮsɛ ˮdhiʋ̈ , -a ꞊votee kë,
‘dhö, ‘yö dho Gana - ‘yaa kë ˮdhinaa ‘ka. ‘Mɛ
dhɛ ꞊në- ‘gü ? ‘Wɔn ‘yii gɛnyɛn, ‘yaa- kë
‘yaa kë ˮwɛɛ kö- -gɛn ˮdhinaa
‘ka
‘yaa ‘dhö.
-A -gɛn - tongtongdhö. -Ya -kun
blɛɛsü -mü ꞊dhɛ, Gana - ö -bha ‘ö dho ‘ö
sɛ bha ꞊në ‘ö -kë mɛtii - ‘yaannu.
nu ˮkɛɛ ‘ö kwa kwi ‘dhö
-A -yaaga -naa -mü
tii, -a ˮsɛ -blɛɛsü ‘ö -ya ꞊dhɛ ‘wɔn ‘ö -gban -a -nu
‘flëë- ‘gü -sü ꞊slɔɔ ‘ö –bha ˮsɛ ˮgla -wɔn -nu
ˮkwi
‘dhö-dhɛ -bha, Gana -mɛ -nu -kɔ
depanngdanngsü bha, - -ya -wɔn -bha -së -dede
a ‘ka. -Ya -slɔɔ -kwɛ ‘ka.
ˮgblüdo waa- -kwɛ Gana
-sɛ
bha,
këng ˮsuesiö waa- -kwɛ ꞊Dhamlɛɛkɛn
-kaɔng ˮsɔɔdhu ö ga plesidanng -nu -yaaga
ˮsaɔplɛ (1957) ꞊në- ‘gü. -naa ꞊në ‘ö nu ‘mü ‘ö
-A -gɛn ꞊plɛ -naa -mü -kë Badhakö ‘ka bha. -A
꞊dhɛ ꞊ya ꞊mɔɔ dha ˮyi mɛ -blɛɛsü ꞊plɛ ‘ö ‘wo
2

nu Badhakö ˮdhiʋ̈ kö
-wo ˮsɛ ˮdhiʋ̈ bha, wo
-zë ˮkwi ˮpuu -dede -nu
-mü. -A mɛ -blɛɛsü -yö
kë -nu -kwɛ 1998 ‘gü.
-Wa -dhɛ Bili Klingtɔnö
‘yö- mɛ ꞊plɛ -naa ‘wo-dhɛ ‘Zɔɔzië ‘Busië. -Yö
kë -nu -kwɛ 2008 ‘ö -ziö
ya- ‘gü.
Badhakö nu -sü bha -a
ˮdhia -dede -yö kë -ma
Gana -mɛ -nu ‘gü, ‘ö ma
-a -nu ˮsɛ -gɔ ˮdhiʋ̈ -mɛ
‘ö ‘wo- -dhɛ ‘Diɔnö Ata
Milsë, ‘ö -ya ˮsɛ -gɔ
ˮdhiʋ̈ zangvie ‘ö ‘kwa-dhɛ -buu -faa ‘ö -ziö ya
‘ka (2009) bha- ‘gü.
Gana ˮsɛ bha -a ‘gü
-mɛ -nu -wo -mɔɔ mɛ

"Nimlʋʋ 27

"su : "Z ɛ

-Kwɛ : 2009	

ˮmiliɔnng -kaɔng ꞊plɛ ö ꞊Dhɛ Obama ‘ö nu, -yö mü ‘ö ‘wo gun ‘mɛ -nu
ga -bha.
kë -dho ‘kɔ ‘bha ö Gana woo
‘dho
꞊dhuëngdhɛ -ta -a -nu -nu ‘ka ꞊Dhamlɛɛkɛn ‘Kapë Kostë. ‘Ö go Gana dho
‘mü,
-yö
-da sië ‘mü ‘yö -wa ‘dho- bha, -dhɛ ‘gü. -Wa -dhɛ -pö ‘kpii-, Akra ‘gü ‘ö ˮkidhʋng ꞊plɛ.

Mɛ ꞊slɔɔ -pë -nu -wɔn
꞊Kakao suu -dee ꞊ya nu
꞊Kakao bha gɔ ʼö

ʼka- -bha. -Yö -nu

bho- -bha. -A "kadhi

ʼdhɛ yöö ta kwɛɛ -yö

ʼwo- -dhɛ

"dhʋ̈ kö pë ta -mɛ

do -waa bho, -yö -kë

"kadhi "gblü -kaɔng

-biangsü "gbɩɩ- bha

"vaandhö. ꞊Kakao

"suesiö. -Wa -bho

꞊mɛɛsödɛsü, ʼö
꞊në- ʼtɔ ʼdhö -ya -sü

-nu -wo ꞊naɔ ꞊slɔɔ

"kidhʋng këng

bha "yua ʼyaa pë ʼbha

do ö ga "sɔɔdhu.

"su ꞊gban ʼka. -A

ʼWɔn ʼö -gban -potaasü -wɔn -bha.
"Yɔn "yi
-A ‘dhɛ ‘ö yö -yö -dho ‘në ‘kpɔ -dhe -nu ˮpiϋ. ꞊Ya kë ꞊dhɛ ‘në ‘kpɔ -dhe -nu ‘ka ‘në ‘kpɔ, ‘ö
dho ‘ö yö ‘ka ˮsu ˮsɔɔdo -bha, ‘ka ‘dho ˮyi nu ‘në -dhɛ tongtongdhö. -Ka ˮyɔn doseng ꞊në- -nu -a -dhɛ.
-A -kë ˮdhϋ -sü bha -yö faan nu ‘në -dhɛ; ‘ö ˮyua ‘gbɛdhɛ bhɔ- -dhɛ taa ꞊gblɛɛn. ʼPë ʼö "yɔn "yi ʼgü ʼyaa
"yi ʼgü. -Kaa kë ꞊dhɛ Dheasɔ -bha ya- ʼdhö.
Yö ꞊në ka "yan ʼdhö- -bha bha.

Dheasɔ ʼyɔn nu sië ʼnë -dhɛ

ʼWɔn ʼö -gban troo -nu -bha mɛ wɔkɔ -nu ʼgü
De ‘ö dho ‘sü -dhoo kpö -zuö -mɛ -tiaandhe ‘ka kwaa- mɛtii ˮsɛ -to ˮdhʋ̈ -sü ‘gü?

3

"Nimlʋʋ 27

-Kɔlookota

ʼö

"Su : "Zɛ -Kwɛ : 2009

-mɛ -nu ʼö- -nu ʼtɔ ʼdhö

go Libedhia "iin "Yi

(Aflikö

Mamudë

ʼƐlë

-to "dhʋ̈ -sü ʼgü ʼö

꞊nɛ:

ʼka -kwɛ -yaaga ʼö ya :

(Ezitö),

Laabi

-mɛ

-naa

Kamörunë. Abedi Pele

ʼgü. -A mɛ ʼbha -nu ʼtɔ

Belumi

ʼö

ʼö ʼwo dɔ ʼko "piʋ̈ ya :

go Tinizi, Badu Zaki

-nu ʼö- -nu -wɔn ʼdhö

-mɛ -dede ʼö- ʼtɔ

Abdedi bha ꞊në ʼö kë

(Ezitö),

Eto

-kwa kwa "tʋ dɔ kwa

-tun ꞊kö bhɔ, ʼö-

꞊slɔɔ

ʼgü.

Drogba

("Kɔdivuaa),

-kɔ "yɛ -a -bha kwa

꞊badhong

Alziöri, Zɔɔzë Woya ʼö

Lukasü

"kpʋng ꞊taa -dhɛ
-kë ꞊badhong -zuö

-kolookota ʼka bha,
-ya

"piʋ̈

꞊badhong

-zuö

꞊ya bhɔ "iin ʼö

dɔ. -A -wɔn ʼgü,
-zuö

ʼsëëdhɛ -ta ꞊kö, wo
Wlozie

Milaa

ʼö

go

ʼö go Gana, -kwɛ -yaaga
1991,

1992,

1993

-dhoo kpö -zuö -sü ꞊la
ʼka-

-nu

Dhabatë Mayɛɛ ʼö go

꞊zlöö -yö kë ꞊la -slɔɔ
1989, 1994, 1995 -a -nu

꞊nɛ : Terɛkö Dhiabë ʼö

(Marɔkö) Osamö Asɛn
Samiɛlö

(Kamörunö),
Zomo

Sono

Didie
waa-

Barɛkö

di

waa-

ʼSidë),

Katibë

Bɛn

Lakdaa

(Alziödhi)

Salifë Keita (Mali). ʼMɛ
ʼdhö ʼyö ʼwo bha. Kö
-ta. ʼMɛ ʼö ʼwo dho wo
-dho -a dɔ-.

Dhadebe

"Yɩɩ -wɔn
-Dhɛ ʼö ʼwo ꞊gloo- -bha ʼwaa ꞊sua kë- -bha.
꞊Klang-

-dhɛkpaɔyi ʼnë ʼbha. N dë

-dhɛkpaɔyi ʼö kë- -dhɛ

ü dë -yö ꞊dhɛ ? "Yʋ̈

-dhɛkpaɔyi do ʼka

ʼdhö- gba- ʼka. ꞊Dhɛ ʼö

-dede ʼka didhɛtëë "piʋ̈

?›› -A -yɔɔ ʼyii ꞊slɔɔ-

didhɛtëë "piʋ̈ ʼyö- pö

-ziö ʼyö- dë -yö ga ꞊tɔn

kö ʼü n gba -dhɛkpaɔyi

-bha, ʼbhaa ꞊sua kë-

-nu kö ʼü n gba

-a

didhɛtëë ʼdhö- pö : ‹‹"Yʋ̈

"dhiʋ̈ ʼnë do ꞊në
ʼyö nu -a -nu -bha
-dhɛ :‹‹-Gɔmɛdë, a

꞊ya ga.›› ʼYö didhɛtëë
"tʋ̈ng kpö ʼnë ʼbha ʼdhö
-dedewo, "kɛɛ kö ʼnë bha
-zo

꞊ya

bhɔ

bha- ʼka. ʼYö nu "gbʋ

ʼö- pö :‹‹Didhɛtëë, a -nu
ʼka. N dë ꞊ya ga.›› ʼYö

mɛ do -yö -ga ꞊plɛ -ee
-gɔ. -Dhɛ ʼö ʼü ꞊gloo-bha

ˮGwënng
‹‹ʼMɛ ʼyaa yöö ꞊gwëë ʼyaa -gleng ma.››

Pë -Wlangda -sü
Troo ʼkpii- : Sangtaa

"kumana

"Gwɛɛtaa "sɛ -bha "gbɔfɔnama "iin "kumana sɛɛnnë (Preefe) ʼö ʼwo- nu- -dhɛ bha, kwa- -pö yöö nu -ya "Sangtaa
"kwi -a "su ʼö -kë ʼUtö ʼka, ˮkɛɛ ‘ö kwa -zë ‘kwa- -dhɛ ˮZɛ bha, -a -dhɛkpaɔyi "saɔplɛ (7) ʼö -kë kwaa- "Kɔdivuaa -sɛ bha -yaflëëgüsü "iin depanngdanngsü -dhɛkpaɔyi ʼka bha, -a ʼka. ꞊Dhɛ "dhʋ̈ kö "Gwɛɛtaa -mɛ -nu -Pamɛamɛ -ya dhɛ mɛ ꞊gban "pɛpɛ ka -gɔ kö ʼka nu mü. Kö mɛ "pɛpɛ ʼö "gwɛɛtaa -mɛ -nu -dhɔ ʼdhö ka -kë, -ka nu yi -dhɔ -bha.
Yi -dho yi -kɔ -ya ka -dhɛng -bha -së -dede ʼka.

-Ka nu, -ka nu. Kwa -yɛɛ -yö ˮgwɛɛtaa.
‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ. Yii- ‘drɛsü
-mü 08 BP 857 Abidjan 08 ‘ka. Tel. 08 18 08 88 / 06 39 04 88
‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü, Valangtɛn Vidrinö
waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go ‘Suisü , -a -nu ‘ka.

4

"Nimlʋʋ 27

"su : "Z ɛ

-Kwɛ : 2009	

‘Wɔn yaa kë –sü ꞊ya sɔ ꞊dɛɛ -dedewo
‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- ꞊keng- ‘yö- dhuëë bha ‘ö ‘gu dɔ- -bha.

5

"Nimlʋʋ : 27 "Su : "Zɛ -Kwɛ : 2009

"Su -bha ʼsëëdhɛ -mü		"Gwɛɛtaawo	

"Nimlʋʋ : 28 "Su : -Zroo -Kwɛ : 2009
ʼWƆN -TAƆNG -MA ʼGÜ ʼSËËDHƐ

"Su -bha ʼsëëdhɛ -mü		"Gwɛɛtaawo	

Mɛ -dewo -yö -së

-Pamɛamɛ ‘ö -kë kwaa- naɔ ˮgblʋ̈ gblʋ̈ -nu -ma ‘gü ‘sëëdhɛ ‘ka bha, -a -bɛn zë -mɛ -nu yi ka faan -dɔ,
-Gblüdë -a ‘në -nu kö ‘ka ka faan dɔ -a -wo pö -sü -bha -dedewo. -A -kun "gbɩɩ- -mɛ ꞊në ʼö- ꞊trɔɔn
꞊slɔɔ. ʼMɛ ʼö ö -de nu -a -wo pö -sü -dhɛ -a ꞊trɔɔn -yö -dho yö- -bha.
̈

Kwaa- ꞊danwo pö "sɛ ʼgü -wɔn
￹

"Kwi -a "bü -wɔn ʼö
ʼDannëngdhö

"Kunmana

sɛɛnnë

ʼö

ʼdhö, -wo kë -niëë ʼDannëng "sɛ

꞊në dha nu, "kɛɛ -a -ga ʼyö "bü

-dhɛ ʼkpii- ʼö ʼwo- -dhɛ Tanri

bha- ʼgü, -wo kë ʼwɔn -slɔɔ -a ʼgü

꞊Taama -sü ya- ʼgü woo "sɔdha

ʼwo "Dannëngdhö -a -nu -gɔ

Kuanlö,

Duelö waa-

-nu bha- -bha kö ʼwa ʼdho- -nu

"gbɔfɔnama ʼkpii- ʼö -kë Kole -nu -wa see- -sü ʼka -dedewo.
ʼmɛ ʼö ꞊dhaglitii

"Kunmana -ya -pö -a -nu -dhɛ

Kö ʼmɛ ʼö "kwi -a "bü -nu ʼwo

(ʼwɔn ʼö -gban pë ta -wɔn

꞊dhɛ ʼpë ʼö -kë ʼö dha ʼyaa ban

ʼkun.

"Dannëngdhö ʼdhö, "dhü ʼyën
bha -a -gɔmɛ ʼdhö, "dhasi -nu
-mɛ

ʼBlaima

ʼka waa-

Doso

ʼdhö,

-bha) -wɔn -yö -gban -a -bha

ʼgü "kwi -a "bü -ga -dhɛ ʼgü. -Dhɛ
꞊dhɛ "bü ʼö ʼpö- -nu ʼwo -kë :
Ganniba,

Sioba -a -nu "pɛɛn "piʋ̈ bha, mɛ

ʼgbɛ ʼzü bha -a -gɛn -mü ꞊dhɛ "bü

ʼyaa ʼdhö ʼzü.

-nu bɔ kö -wo wo "yan ʼto "bü
see-.

kwaa- "pɛɛn -ta, -kwa kwa -de

Lʼorthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes quʼen
français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun
mot.
Voici le reste de lʼalphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
꞊wee
sel ʼgü -wɔn
ɛ
"pɛ
déchirer
ɛɛ ʼWɔn
꞊wɛɛ
moquerie-nu -bha
ʼö -gban ꞊klangɛn
-gɛn
pied
Dhioo
ʼö
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut "dhü arbre
haut ʼkɔ
moyen dë
père

bas
꞊zɛ termite
très bas
-dhɔ
très haut + très bas "klang- singe
haut + très bas ʼyënng- soleil
moyen + très bas saa- savon
bas + très bas
꞊gööiroko
moyen + très haut gɛan" scorpion
moyen + haut kpuuʼ
souche

"Nimlʋʋ 28

"Su : -Zroo -Kwɛ : 2009

-Kwaa ˮKɔdivua -sɛ ‘gü -wɔn
Gɔ ꞊saa -bha -da ‘ö yöö wo- ‘gü
"Kwi -a "su ʼö -kë

-yiisiö (70) -yö -da -sü ʼka

-zuö -a ꞊saa -ta. "Gbaka

ʼdhɛ ʼö gun ʼwëë- këng

ʼö

-mɛ -nu ʼwii wo "dhi bho-

"sɔɔdhu (25) -da -a sɔnng

-yaaga (1500). Glɔɔ -kɔn ʼö

ʼmɛ- ʼka -kwɛ ya- ʼgü,

ʼkwa-

-dhɛ

-gblɔdhee bha, ʼö sü

-a ʼdhitrëë do -ta, "kɛɛ gɔ bha bha woo ʼwëë- ga
-ta. Gɔ "gaadhiʋ̈ -mɛ -nu

-ta. Gɔ -nu ʼwo dho ʼpö- -kɔ

-a -bha -dhɛkpaɔyi

-gɔ -mɛ -ya -pö "dhʋ̈. -A -nu ʼgü, woo ʼwëë- këng do

ʼka

-bha,

-dhɛ ʼyaa ꞊gblɛɛn ʼzü kö

-da -sü ʼka "dhiʋ̈.

꞊ke "sɩ "kwi ꞊plöö bha

"saɔplɛ (7) -bha ʼö yö

-wɔn ʼgü -wa -pö ꞊dhɛ -a

ʼsanngsü sɔnng -yö

ʼwo takisi ʼö ʼkwa- -dhɛ -tia bhöpö sɔnng yöö -da -ta.

ʼWëë- -kaɔng do ö ga

woo ʼwëë- -kaɔng do (50)

꞊dɛɛ

(500) -da -a sɔnng -ta.

꞊Ya kë ʼpö "dhʋ̈ kö -

꞊plɛ (1000) ꞊ya kë këng

gun këng do (500), -kaɔn
-yiisiö (200) ꞊ya -da -a
-ta.

Kö -ya kë ˮgbɩɩ-.

-Ziaanwo ꞊dhotɛɛ -nu ʼgü,
-plang sɔnng -ya -da ʼgü. -A

"Kpʋngtaadhɛ -wɔn
ˮTan bho -mɛ ‘kpii- ‘wo- -dhɛ Mikaɛlö Zakösɔngnö, -a ˮsaaˮTan ‘bha ‘wo- -dhɛ
‘Pɔpö, -a bho -mɛ ‘kpii‘ö gun ˮkpʋng ꞊taa, -a
-wɔn ꞊ya see-. -Wo
-gun -a -dhɛ sië Mikaɛlö
‘Zakösɔngnö. -Yö -gun
mɛtii -nu ‘ö ‘wo kë dho
‘yi bha -yi bha ‘ka
꞊dhuëngdhɛ
-ta
꞊Dhamlɛɛkɛn ˮsɛ ‘gü, -a
‘gü -në do ‘ka. -Wo -së
‘ö gun -a -gɔ -a ˮsiman
ˮyɔɔ ‘yaa gun. ‘Në bha
-a -wɔn -yö -see -kwɛ
(2009) ya- ‘gü, -a -bha
ˮsu ‘ö -kë ‘zuɛɛn ‘ka ‘ö
‘kwa- -dhɛ ˮplɛɛ -a -bha
-dhɛkpaɔyi -kaɔng ꞊plɛ
ö ga ˮsɔɔdhu (25) ‘ka,
‘Lɔɔsü
Angziölɛsü.
ˮKpʋng ꞊taa -dhɛ -to
ˮdhʋ̈ -sü -yö -gun -a dɔ sü ‘ka. -A suu -yö -go

kwa -gɔ ˮKɔdivuaa,
Abuaso
-sɛ
‘gü.
Mikaɛlö -yö kë -nu
-ziaanwo ‘yö -kwɛ ‘ö
-kë 1992 ‘ka bha -a
-bha ˮsu ‘ö -kë fevrie
‘ka, ‘ö ‘kwa- -dhɛ -Buu
‘kpii-a
-bha
-dhɛkpaɔyi -kaɔng do
ö ga -yiisiö ‘ka. -A suu
-yö -go Aka Esoɛn -gɔ
‘kɔdhi ‘gü Krɛngziabo.
‘Ö nu Ayi -nu bha -wo
kë wo -kɔ -ya -a
-dhɛng -bha -së -dede
‘ka. Mikaɛlö -yö kë
‘wɔn -së ‘gbɛ kë -sü
ˮplünng -bho -a -nu
-dhɛ. -Yö kë- -pö yöö
-naa ˮdhɔɔkwëëdhɛ
dɔ. Yöö -nu -bha
‘kpinng‘ö
dho
ˮkwanng- -dhɛ ‘ö -kë

2

Abroki ‘bɔɔ- dö ‘Bia‘ka, -a kë gudrɔnng [gu
‘drɔnng-] ‘ka. ꞊Dhɛ yöö
Sangwi -gblüdë ‘ö
Abuasso, Nana Amɔ N
dufu -yiisiö -naa -ya ‘gü
-kɔ -pë kë ‘köö -ya mü
‘ö kuranng ˮdhü -kaɔng
-yaaga ö ga ˮsɔɔdhu gban. ˮDhɔɔkwëëdhɛ ziaan bha -yö kë- ˮkpan
-ya. ‘Wɔn ˮpɛpɛ bha -a
꞊gban -yö -to ˮdhiʋ̈ ‘yö
‘në bha -a -wɔn -yö -kë.
-Wa -wɛɛbho -gbekɔ
-dhɛkpaɔyi
7
‘ka
꞊Dhamlɛɛkɛn ˮsɛ bha‘gü mɛbhɩɩdhe ‘ö -ziö
ˮgblü -kaɔng do ö ga do
(11
000
)
pongpongdhö, -a -nu
wëëdhö.

Mikaɛlö
‘Zakösɔngnö ˮsaaAgni -nu ‘wo
Abuaso bha -wa -pö
woo ‘në bha -wo
-dho -a ˮsaa- kë-gbekɔ (zue) ga -yi
‘ka. ‘Ö sü -a
-dhɛkpaɔyi -kaɔng
-yaaga ö ga do (31)
-bha ‘ö yö- ‘ka ˮsu
‘dhɛ ‘ö dɔ- ˮpiʋ̈ , ‘ö
-kë ˮzɛ ‘ka bha -a
-bha
-dhɛkpaɔyi
꞊plɛ
-bha
Krɛngziabo
-dhɛ
‘yaan- -dede -bha.
-A naɔ -yö ‘dho -sü
‘ka ˮkpʋng ꞊taa
-dhɛ -to ˮdhʋ̈ -sü
꞊gban ‘gü.

"Nimlʋʋ 28

"su : -Z roo

-Kwɛ : 2009

Mɛ ꞊slɔɔ -pë -nu -wɔn
꞊Pë ꞊gban sɔnng ꞊ya -da ‘gü ˮKɔdivuaa
ˮSu ‘ö -ziö ya -bhöpë sɔnng ‘ö ‘dhö, -ma ‘yaa gun wo sië- -bha. ˮKɛɛ -a sɔnng ‘në ‘bha ꞊ya lɔɔ.
-Ka -dhɛ -ga ˮdhʋʋ ‘ö -ya ka ꞊wlöö ya- ‘gü.
-Bhöpë -nu
-A -nu sɔnng
-Mlü ga ‘ö mɛ -dhɛ ‘wo- -bhö ˮkidhʋng do ‘wëë- -kaɔng ˮsaɔplɛ (350)
(dengkasia)
-A ‘dhɛ ‘ö mɛ -tiaandhe -nu ‘wo- -bhö
ˮkidhʋng do ‘wëë- këng do (500) -yö mü, (600) -bha -yö mü
ˮNʋnʋ -bi
ˮkidhʋng do ‘wëë- këng ˮsɔɔdhu (2500)
-Yabha
ˮkidhʋng do ‘wëë- -kaɔng ˮsaaga (400)
-Bhöpë suu ‘dhɛ ‘wo- -dhɛ kaadhɔtö
ˮkidhʋng do ‘wëë- këng ˮsɔɔdhu (2500)
꞊Tanmati
ˮkidhʋng do ‘wëë- këng ö -kɔ ˮsaaga (800)
-Du -wü
ˮkidhʋng do ‘wëë- këng -yaaga ö -kɔ ˮsaaga (1900)
ˮYɔn ˮkɛɛ ˮgwɛɛ ˮyɔn
‘dhiitrë do ‘wëë- këng do ö -kɔ ˮsaaga (800)

ʼWɔn ʼö -gban -potaasü -wɔn -bha.
-Klɔng suu -mɛɛ ʼö ʼwo- -dhɛ	-klɔng -së ?
-Klɔng -së ꞊nɛ
-Klɔng yaa ꞊nɛ
-Klɔng ʼö wo- -dhɛ -klɔng -së, yö ꞊në kwa
-Klɔng yaa ꞊nɛ. "Yi -tɔ ʼka -dhöö bhiëga (bhϋϋ"
"yan ʼdhö- suu -bha ʼsëëdhɛ -ta kwa ꞊wlöö ga) bha, -yö "sia "sia- böö- ʼgü. "Yi -tɔ ʼka -dhöö
ya:
bha, -waa -da -klɔng ʼgü, ʼyö pë "vlaanvlaan -nu ʼö
1) -A -zü -yö ꞊klëën -sü ʼka "bhang ʼnë ʼka, kë ʼwo "yua -da mɛ ʼgü bha, ꞊wa ʼto- ꞊keng ꞊wa -pö
"dhϋ ʼö -tuëë gbo -nu ʼwo dho- ʼgü.
"yi ꞊bhaa. ꞊Ya kë "dhϋ, "yi suu kö bha ʼbha mü
2) -A "kpan -yö -dhö ʼyö- -bha ʼdhö ꞊gii -sü ʼka bhoo, kö ʼbha "yua ʼsü.
꞊sɛɛnma "iin ꞊dhasong ʼka, kë "dhϋ kö- -züzü dhɛ -yö ʼto "slϋϋslϋ ʼka.
3) "Yi -tɔ ʼka -dhöö bha ʼyaa kë "sia-. -Yö dun sü ʼka ꞊kaɔ -bha. Bhiëga (bhϋϋ" ga) ʼö -kplü -sü
ʼka "yi -tɔ ʼka -dhöö -bha bha, -yö -to -klɔng
bha- "kpan -ta.
1
2

-Klɔng -së ꞊nɛ

-Klɔng yaa ꞊nɛ

1

ʼWɔn ʼö -gban troo -nu -bha mɛ wɔkɔ -nu ʼgü
3

2

"Nimlʋʋ 28

"Su : -Zroo -Kwɛ : 2009

Mangdela -bha -kwɛ -yö ʼko "dhiʋ̈ -troo
Mɛtii "sɛ -to "dhʋ̈
-sü ʼgü, "sɛgɔ ʼdhɛ ʼö
-ya -sü ʼka "sia- yën
ʼwo- -dhɛ Aflikö di
Sidë bha, -a -bha
plesidanng -blɛblɛ sü -꞊në ʼwo -dhɛ
Nɛlisɔngnë
Mangdela. ʼÖ gun

kö- -naa "sɛ bha ʼyii kë ya -de -ta ꞊kö(kö ʼyii
depanngdanngsü ꞊slɔɔ
kö) Mangdela -yö kë saan -dedewo ʼGlɛɛ- -nu
ʼö "sɛ -yö gun -a -nu
꞊kwɛɛ- mü,-a -nu -kɔ
"dhiʋ̈ . -Wo kë- -da -kaso
ʼgü ʼö -kwɛ -kaɔng ꞊plɛ ö

ga "saɔplɛ waa ö taa -kë
mü. -A -bha -go mü -sü
ʼyö -kë -a -nu "sɛ -sü
ʼGlɛɛ- -nu -gɔ -sü ʼka ʼyö
-kë plesidanng ʼka.
Mangdela dha "yi -kwɛ
-kaɔng "suesiö ö ga do
(91) -naa ꞊në ʼö kwɛ. -A
ʼfɛtö ʼkpii- -yö kë -kë "su

ʼö -kë -gbekɔ (ʼUtö) ʼka
bha, -a -bha -dhɛkpaɔyi
-kaɔng do ö ga "saaga
ʼka, -a -bha "sɛ ʼgü
Zoanɛsibuu
waa"Niyɔɔkö (꞊Dhamlɛɛkɛn
"sɛ ʼgü).

ʼÖ gun kö "vʋ̈ʋ̈ -ya

꞊ya dhi. ʼYaa yö -zë

ʼwo- -kpa ʼwo- -bhö. "Kɛɛ

-dhɛ -ga kö ʼsɔng-

ʼyö-

꞊gban

kö mɛ do ʼyii kë- ʼto, ʼmɛ

ʼgu ʼyii dɔ bha, ʼyö ʼwo- pö

ʼYö ʼwo- dhɛɛ" kpɔ

yö ʼyö ʼwo ʼtɔng-

-wa zë kö -wa -wü -bhö.

bho. -A -bha zü bho -dhɛ

ʼsɔng- -më ʼö ʼü-

ʼYö ʼwo- pö ʼmɛ

-ta. ʼYö mɛ ʼgbɛ -dede

꞊gban ʼgü, "kɛɛ ʼsɔng- ʼyii

ʼyö- -yɔɔ bɔ ʼö- pö

"dhɛɛdhö

ʼsɔng-

-yö

꞊dhɛ laa -bhö -laa ʼyii kë ö

ʼdhö kë- zë ꞊diö

ʼö ꞊ya ö -bha zë

"yɩɩ ʼto. Ö bhɔ ʼgü ꞊në-

"tunng kö -yö ʼdho- ʼka

"yɩɩ -sü -dedewo.››

ʼto kö -a -mɛ pia"

ʼwo sënnë kun ʼwo- zë

dinngdhö -a -nu -ta, ʼwo dho

"Yɩɩ -wɔn
"Vʋ̈ʋ̈

ʼyaa

-së

-da wü -nu ꞊plöö,
-nu

"pɛpɛ ʼwo wo ʼko
(꞊dhadhua) -ya.
"dhʋ̈

-yö

kö

yö

-yö

"yɩɩ -dhiang zë. ʼMɛ
mɛ ꞊gban -wa "yɩɩ

ʼka, kö -wo "yɩɩ ʼto "kɛɛ
ʼö "yɩɩ -dhiang zë bha,

ʼYö ʼwo- zü bho sënnë
ʼwo "yɩɩ to "kɛɛ ʼyö
(-a

bhɔ

꞊gblɛɛn ʼka ꞊ni) ʼyii

-vin doseng. -Aga ʼyö

꞊dhɛ ʼö -kë ꞊dhɛ -a -nu
laa -bhö -laa -dhɛ -yö ö -bha
bha ʼyö -kë "yɩɩ "yɩɩ -sü mɛ
"yɩɩ ʼto ʼzü. ꞊Dhɛ ʼö -kë
bo bha, ʼyö ʼwo dɔ wo "dhi

"dhiʋ̈. ꞊Dhɛ -dhɛta ꞊ya dɔ

-ya "yɩɩ ʼto -sü -bha.
ʼwo-

pö

:

‹‹ʼYö

"yɩɩ to ?››

:‹‹Dhiang ʼö sënnë

bha -yö n ʼgü "yɩɩ

ˮGwënng
‹‹-Slëëslëë [-Slëë -slëë ]꞊në ‘ö꞊gwan -kan.››

Pë -Wlangda -sü
Kwaa- ʼsëëdhɛ -dee -nu
Dan -wo pö -m ɛ -nu ‘ö ‘kwa
dɔ kwa -dewo pö -dhɛ waa-ya -nu ‘ka, kwaa- ‘sëëdhɛ
-dee ‘gbɛ -wa kë. -A -nu ‘tɔ
꞊nɛ :

-Dhuangdhe, ꞊klang- -kë -bha

ʼsëëdhɛ ꞊plɛ -yö mü -wa -nu

-dhɛ ziaan bho -gɔmɛ ʼka, ‘yö

"yɩɩ -to ʼgü -wɔn -nu -bha ꞊ya kë

ʼzüzü. ‘Yö "dhɛdhɛ dɔ ʼsëëdhɛ ‘ö
mü.

"gwʋ̈nng ʼsëëdhɛ do ‘ö mü, ‘yö

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
4

"Nimlʋʋ 28

"su : -Z roo

-Kwɛ : 2009

‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü,

Valangtɛn Vidrinö waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go
‘Suisü , -a -nu ‘ka.

5

"Nimlʋʋ : 28 "Su : -Zroo -Kwɛ : 2009

"Su -bha ʼsëëdhɛ -mü		"Gwɛɛtaawo	

‘Wɔn yaa kë –sü ꞊ya sɔ ꞊dɛɛ -dedewo

‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- ꞊keng- ‘yö- dhuëë bha ‘ö ‘gu dɔ- -bha.

"Nimlʋʋ : 29 "Su : -Zroo -Kwɛ : 2009
ʼWƆN -TAƆNG -MA ʼGÜ ʼSËËDHƐ

"Su -bha ʼsëëdhɛ -mü		"Gwɛɛtaawo	

Mɛ -dewo -yö -së

-Pamɛamɛ ‘ö -kë kwaa- naɔ ˮgblʋ̈ gblʋ̈ -nu -ma ‘gü ‘sëëdhɛ ‘ka bha, -a -bɛn zë -mɛ -nu yi ka faan -dɔ,
-Gblüdë -a ‘në -nu kö ‘ka ka faan dɔ -a -wo pö -sü -bha -dedewo. -A -kun "gbɩɩ- -mɛ ꞊në ʼö- ꞊trɔɔn
꞊slɔɔ. ʼMɛ ʼö ö -de nu -a -wo pö -sü -dhɛ -a ꞊trɔɔn -yö -dho yö- -bha.
̈

Kwaa- ꞊danwo pö "sɛ ʼgü -wɔn
￹ʼTikɛnë

ʼDia- -bha -dhioo ʼö-

dɔ "Maadhö
ʼTikɛnë ʼDia- bha, "tan

-bho꞊badhong

-dhɛ

Dhiang ʼö- zë bha,

bho -mɛ ʼkpii- do -mü

ʼö "Maadhö bha- ʼgü.

bha, ʼyö ʼTikɛnë ʼö- pö ö

ʼkwa- pö -gɔn gɔɔn

ya- ʼgü. "Su ʼö -kë

-gɔɔn ʼka ꞊kwɛɛ- -nu

-mɛ ʼbha ziö "dhɛɛdhö

-yö do. Plesidanng

ʼö- -dhɛ zuee bha, -a

Buu -nu -wo ʼgo ʼpö-

-wɛɛ nu mɛ "wɛɛ ʼbha

-dhioo bha.

gun -kwɛ ya- ʼgü bha,

ʼwaannu.

-gɔ "dhiʋ̈, -a -gɛn -mü

"Maadhö. -Yö kë "tan

Niziɛɛ ʼka ʼwo- -bha

-kaɔng do kë.

‘wo- -dhɛ ˮrege bha, -a
kwaa- "Kɔdivuaa -sɛ
-gbekɔ ʼka ʼö "kwi -zë
-bha -dhɛkpaɔyi 23 ʼö

ʼTikɛnë -yö -gun -a ʼka

-zuö

-dhɛ ʼkpii- (꞊tɛdhɛng)
-Yö kë- -pö ꞊dhɛ -gblü
-wo ʼgo kwaa- "sɛ ʼgü.

-nu ʼgü kö "sɛ -yö
ʼYö mɛ tii "sɛ ʼö -kë

plesidanng

꞊Mamadu Tanng ʼDia-bha ʼka "sɛ -gɔ "dhiʋ̈

꞊plɛ, -bhö ʼyaannu ʼkii
-dhɛ kö -yö -ya ʼpö "sɛ

kwa -mɔɔ -a -bha ʼö
-mɛ -nu -naa -dhioo
-nu

꞊gban

꞊dhɛ bhi -zë ʼbha -kwɛ

Lʼorthographe DAN
Voici ce que nous pouvons utiliser
pour savoir lire et écrire en langue dan.
Les consonnes et les voyelles que vous
ne voyez pas ici sont les mêmes quʼen
français.
Attention:
1. c, h, j, qu et x nʼexistent pas en dan.
2. r ne se trouve jamais au début dʼun
mot.
Voici le reste de lʼalphabet :
Lettres Exemple
Traduction
Aa
"kaa
gale
An
"gan
tirer
Aan
saan
cadeau
aɔ
kaɔ
perdrix
aɔn
‘daɔnaraignée
bh
-bho
cabris
dh
dhe
mère
Kwaa-sɛ
ee "Kɔdivuaa
꞊wee
sel ʼgü -wɔn
ɛ
"pɛ
déchirer
ɛɛ ʼWɔn
꞊wɛɛ
moquerie-nu -bha
ʼö -gban ꞊klangɛn
-gɛn
pied
Dhioo
ʼö
ɛɛn
꞊gblɛɛn
long
ë
pë
chose

ëë
ën
ëën
ɛa
ɛan
gw
in
iin
ɩ
ɩɩ
kw
ng
oo
ɔ
ɔn
ɔɔn
ö
öö
u
un
uun

"këë
ʼkën
꞊klëën
"kpɛa
gɛan"
-gwë
"bin
"iin
"wɩ
"gbɩɩ꞊kwaa
gbeng
-zoo
ʼpɔ
"yɔn
꞊yɔɔn
pö
töö
"su
bun
꞊yuun

daba
rassasier
entourer
sec
scorpion
caillou
fleur
ou
parler
fort
main gauche
nuit
chenille
credit
huile
sang
dire
panier
lune
tombeau
asticot

ü
ʼgü
intérieur
üü
"güü
amère
ün
꞊blün
miette
üün
glüün
rouler
ϋ
"gϋ
brûler
ϋϋ
"bhϋϋ
tarir
ʋ
"tʋ
oreille
ʋʋ
"tʋʋ
sauce
-Wo ʼdho -kɔ ( Les tons )
très haut "dhü arbre
haut ʼkɔ
moyen dë
père

bas
꞊zɛ termite
très bas
-dhɔ
très haut + très bas "klang- singe
haut + très bas ʼyënng- soleil
moyen + très bas saa- savon
bas + très bas
꞊gööiroko
moyen + très haut gɛan" scorpion
moyen + haut kpuuʼ
souche

-naa

"Nimlʋʋ 29

"Su : - Zroo -Kwɛ : 2009

-Kwaa ˮKɔdivua -sɛ ‘gü -wɔn
‘Bakö ‘yii kë -së kwɛɛ tongtongdhö
Kwa kë- -pö ꞊dhɛ

-wo 28 487. -Kwɛ ‘ö -ziö ya

-wo -yaaga. ˮSɩgela

ˮdhʋ̈ kö ‘yii kë -së kwɛɛ. Pë

-blɛɛsü ‘ka. Mɛ 25

‘në -nu ‘ö woo ‘dho

-wo -gun 200 830. ꞊Ya kë

pase ʼö sü -gbekɔ

ˮbin ‘ö -ya ka ꞊wlöö bha,

Nivɛɛsite ʼö ʼwo ʼbakö

(zuee) -dhɛkpaɔyi do
-bha ʼö yö- ʼka -a

-kaɔng do (1-10) -bha

-dhɛ

꞊në-

-dhɛ

꞊në ‘ö ‘wo kë ‘bakö

‘në -nu ‘ö ‘wii gɛnyɛn -a mɛ

꞊slɔɔ. ‘Yö Wodiene

‘bha -nu ꞊në ‘wo ˮgbʋ bɔ

-dhɛ bha ‘ö dɔ mü.

sië bha.

‘Yö ˮMaa ˮsɛ -yö dɔ

ʼwo mɛ 163 523. ʼMɛ

mü

-nu

‘ka ꞊dhɛ -a -kwɛ

-nu ʼö gɛnyɛn -wo -a
꞊gban

-da

‘kwëë- -sü ‘ö -kwɛ
ya- ‘ka kwaa- ˮsɛ ‘gü

-Kwaa ‘wɔn dɔ-

-yaaga

Gizamɛ bha ‘yii kë -së

-naa

꞊nɛ

‘bakö ‘yaa kë sië -së

-dhɛ -nu ‘ö- -nu ‘gü -dedewo,

Kwa- -dhɛ kwaa- ˮsɛ

‘gü -mɛ -nu -gɔ kö ‘wɔn
bha -wo -dhɛ -ga ‘gü
-dedewo.

‘Wëëga

‘yaa

‘dhö. ‘Në ‘kpɔ -mɛ -nu

-wo wo ‘gü -dɔ ˮgbɩɩ- ‘ö
‘wo ꞊klang- ꞊saa -nu

bho. ꞊Ya kë ˮdhʋ̈ ‘në
-nu ‘wii gɛnyɛn -yö -kë
‘wëë- -zuö ˮyi ꞊bhaa -sü
‘ka.
.

tongtongdhö.

"Kpʋngtaadhɛ -wɔn -bha
ˮGwannë -bha ˮsu ‘ö kun ˮkwi ˮpuu ˮsɛ ‘gü :
ˮKwi ˮpuu ˮsɛ -nu ‘wo -kë ‘Siinö waa- Zapɔnng ‘ka bha, ˮgwannë ‘ö mɛ
‘bha -nu ‘wo‘wɔn dɔ- ‘ka ꞊dhɛ ˮsɛgɔ
-dhɛ -ga kö -dhɛ ‘gü
ˮkwɛɛ ta wo -ta, ˮkɛɛ
-dhɛ yumaanë ˮiin
꞊plɛ ‘ö ‘wo bha ꞊në ‘ö
gbaan tröö, kö ‘gbɛnkö mɛ ˮwɛɛ ‘bha -nu
yuaanˮ bha, -yö kë
‘wo ˮsɛ ‘ö- -nu ‘gü -mɛ
-nu -wo ˮwɩ sië, kö -nu
-zë -a -nu zuëˮ ꞊nii -yö
ˮsu -kun -a -nu ‘gü
-nu ‘wo ziö -sü ‘ka ˮsɛ
‘wö -we sië dhiaˮ ˮpiʋ̈
-da sië. ꞊Dhɛ ˮtʋ̈ ng kpö
ˮsu ‘ö -kë -gbekɔ
ˮpɛpɛ ‘wö to ˮkpʋng
-a -nu -gɔ mü, -a -nu
‘në ‘bha ‘dhö -ziö ‘yö
‘ka bha -a -bha ꞊taa -a ‘dhɛ ‘dhö -a ‘gü
꞊gbaan dɔ wo ˮdhi
pë bha ‘ö ö bo -kë ˮdhʋ̈
dhɛkpaɔyi -kaɔng
-mɛ -nu -ta, wo -mü.
ˮtunng. Kö mɛ ‘bha -nu
-sü ‘ka ‘yö mɛ ꞊gban ‘ö
꞊plɛ ö ga do (21
-A -nu -gɔ mü
‘wo ‘dhö kö ˮsuʋ̈ -ya gun kë- -naa ö ‘flëëzuee) ‘ka. -Kwaa
‘yënng- ˮtʋ̈ ng bha, ‘wo
da -a -nu ‘gü, ꞊wa
‘gü.

Ɛsipangyë, ʼFlanngsü, Kanada, ‘Kɔɔsü, ‘Grɛsü, Tiiki, Itali waa- Mɛtii "sɛ Alöziöri
"Siʋ̈ -bha ʼö- wo "bü ʼka "kwi "puu waa- mɛtii do "sɛ ʼgü -gbekɔ (zuee) -dhɛkpaɔyi 23 ʼka kwɛ yaʼgü.

"Sɛ -nu ʼwo bha

Ɛsipangë -sɛ bha, -a -

ʼka, -yö kë pë -see.

꞊në ʼö -gʋ̈. -Kwɛ ʼdhɛ

"siʋ̈ -yö ꞊gbɔɔn

bha "dhiʋ̈ -yö -ziö.

-Kwɛ 2005 "bü "kadhi

ʼö dɔ- "piʋ̈ 2006 "bü

-dedewo.

-nu ʼwo -ziö tiidhö -nu

"sɔɔdhu

"saaga

-sü ʼka- -nu -ta

"Siʋ̈ ʼö -da -a ʼgü -kwɛ

"gblü këng do ö -kɔ

2

(150

000)

"kadhi këng do ö -kɔ
waa-

"kadhi

"Nimlʋʋ 29

"saaga

"kadhi këng -yaaga (13

‘Kɔɔsü

"bü

꞊wɛnng -sü ʼka "bü -

-A -bha bha "sɔdha

5000 ‘pö. Itali, "bü

꞊në ʼö -gʋ̈ ʼyö

ʼgü pë -yö kë -see

ʼwo dho buu -da -sü

mɛ ꞊plɛ zë. "Sɛ -kpɛa

"siʋ̈

-mɛ

"kɛɛ -a "kwi -pö ʼö -kë

buu ga -nu ʼwo "siʋ̈ -

-nu ʼgü ʼpö.

kë "yi -nu -da pë

"kadhi "gblü do waa-

12

ʼyö -gʋ̈. -A ʼdhɛ ʼö
kwɛɛ

"kadhi

2009
17

000

꞊polisü "saɔdo zë
dhuu"

-nu kpö ʼgü. -Wo

ʼgü

(ʼviɔng)

ʼö

ʼö

-Kwɛ : 2009	

gɔmaa

(188.000)

-nu

"su : -Z roo

-ziö

-a

ta "kɛɛ yöö- ꞊gban
-dedewo.

ʼFlanngsü,

꞊Maasɛyë

ʼka

"bü

000) ꞊në -gʋ̈ kwɛɛ.

"iin "dhasi -nu ꞊në

draan- ʼyö- -nu -bha
da. Kanada "bü "kadhi
000

꞊në

ˮbü

ˮkadhi

5000. ‘Grɛsü ˮkadhi

"kadhi 4 000 kë -gʋ̈ ʼö

-nu ʼwo to pë kë -see

-gʋ̈.

Mɛ ꞊slɔɔ -pë -nu -wɔn
꞊Naanaa [꞊naa ‘naa-] "dhɔɔ ꞊ya -pö "Kɔdivuaa
"Kɔdivuaa -sɛ ꞊ya -pö

꞊naanaa -wɔn ʼgü. -A -kwɛ

꞊dhɛ

:

Bonua,

꞊Dabu,

ˮTiasale, Agbovilö Azagie waa-

ʼsü ꞊saa

waa- "wɛɛ ʼbha -nu

ʼdhö, ꞊në -ma ʼyaa wo -a -nu

-kaɔng do ö ga "suesiö -naa

Ono -nu bha, -a -nu zü -gban ʼgü

sɔnng -bha ʼzü. ꞊Wa kë "gbɩɩ-.

ʼtɔngdhö

woo- kë ʼmü ꞊dhɛ ꞊tɔn.

ʼö -kë 2001 ʼka bha, ꞊naanaa

꞊nɛ

꞊naanaa

(1990)

ʼö

-ziö

"gblü

-kaɔngdo ö ga "sɔɔdhu -ta

ʼö ʼdhö ʼyö bha. ꞊Ya kë "dhʋ̈ kö

-A ꞊plɛ -naa -mü ꞊dhɛ -kwɛ

(15 000) ʼyö gun ꞊slɔɔ sië

ʼÖ gun -kwɛ ʼö -kë 1970 ʼgü

kwa -gun ꞊naa "yi bho sië kwa

suu ʼbha ʼwo- -dhɛ kayɛnö ʼliisë

kwa -gɔ "kɔdivuaa.

-de -gɔ yö. 19972 waa- 1973 ʼyö

ʼwëë- këng do -ta (510 -flanng).

ʼtɔngdhö 213 620 -slɔɔ, "kɛɛ

"kwi "puu "sɛ ʼgü. ʼWëë- -yö

ʼyö- "kidhʋng do ʼdhö to ʼwëë-

꞊lɔɔ ʼyö -kë ʼtɔngdhö 77 700

-Pö ʼö ʼkwa- wo bha, -a -gɛn -mü

Kayɛnö ʼliisë bha -a "dhɔɔ ʼyaa

ʼyö to ʼtɔngdhö 60 000. -A

ʼwo- -nu ꞊wɛnng ꞊naanaa -dhɛ

-pö. -A suu ʼbha ʼwo- -dhɛ ʼƐmë

-kë ꞊naanaa -pö -nu ʼka

-nu ʼgü bha, -a -nu ʼdhö, ꞊kwɛɛ

ʼdhö ꞊dɛɛ.

-Kwɛ 1999 ʼgü kwa kë

-kwɛ ʼö -ziö tiidhö (2007) ʼyö
ʼka, ʼyö -kwɛ 2008 ʼö -ziö ya
-kë "dhʋ̈ -sü bha ʼpö- -nu ʼwo

ʼkwa -ya ꞊naanaa bɔ -sü -bha
-gun -dedewo ʼpë bha- ʼgü.

-blɛɛsü -mü ꞊dhɛ ꞊bɛdhɛ -nu ʼö
-nu ʼgü kö "yua ʼya ʼdho -da -a

-a "kidhʋng do -yö -gun ziö sië
"Kɛɛ -kwɛ ʼö -kë 2006 ʼka bha
-kaɔng -yiisiö (200 -flanng).
dɔ ʼzü "kwi "sɛ -nu ʼgü. ꞊Ya

ʼde- ʼdö- (MD2) ꞊në- -wɔn ʼdhö

ʼWɔn ʼö -gban -potaasü -wɔn -bha.
Pë -së ʼö yi zë -sü -ya -kë mɛ kwi ʼgü
꞊Naɔ mɔɔ- -sü -yaa kë

? -Wa -pö gbeng

gbeng ꞊zinng ʼgü

ʼgbɛ ʼzü.

yö kë kwa -gɔ

wɔn ʼgü -kwa yi zë kö -

ʼkwa

kö -yö kwa -zo ʼkun.

? Yi ʼö faan nu

ʼka gbeng ꞊zinng ʼgü -

baa -kɔn, "bhaa, ꞊too,

ʼwo- dɔ wo ꞊nɛ:

dhɛ ꞊baa -së ʼka

?ʼYënng- ʼgü -yi bha

ʼdhö.

zë ʼö dho ʼö yö ʼka

ʼbha kë kö -ya ꞊mɔɔ.

zuë" -da -pë -nu ʼwo

"dhʋ̈ mɛ gbɛ ʼwaa yi zë
-Yö -së kö ʼkwa yi zë
-Dhioo ʼö ꞊dhɔtrɔɔ -nu

-yi bha, -a -wɔn "gbɩɩ-.

mɛ -dhɛ ʼö mɛ ʼgü yö -mü yi ʼö ʼkwa-

bha bha -a ʼka.

-

?-A -

yö kwa -zo ʼkun -yö yö
bha.

ʼkwa- zë -kɔ sɛɛnnë
3

?꞊Ya ʼgo mü yi zë

"tʋ̈ng ʼyaa ꞊gblɛɛn ʼzü,
ʼdho

-bhöpë

"gblʋ̈ʋ̈gblʋ̈ʋ̈ -bhö ꞊dhɛ
waa- "wɛɛ ʼbha -nu
?꞊Ya ʼgo mü ʼzü, mɛ

"Nimlʋʋ 29

-kë -nu wo ꞊dhɛ :

ʼdho-

ʼö -kë koka ʼka, ʼkwa

bhö.

"kaflɩɩ, ʼte-, we "nɛɛnɛɛ

-nu

"Su : - Zroo -Kwɛ : 2009

mü-.

ʼKwa ʼdho ʼgɔ- -

? "Dɔɔ ʼka -pë bha
-kwaa -bhö "vaandhö
kö "bin ʼyii ʼma ꞊kö.

ʼWɔn ʼö -gban troo -nu -bha mɛ wɔkɔ -nu ʼgü

ʼWɔn ʼö -gban mɛ -dewo ꞊klang- kë -sü -bha ꞊Dabu, ꞊Sikɛnngsi waa- ʼTiasale
ʼwo

"Kwi -pö -yaaga ʼö
-kë

꞊Dabu,

꞊Sikɛnngsi

waa-

ʼka

-sü -wo mɛ "gblü

-Më -wɔn -së ʼö mɛ

꞊gban -da ʼkwëë-

ö ga -yiisiö (724).

Kö -yö -së kö ʼmɛ
-nu ʼö ʼkwa dɔ ʼsëëdhɛ

"gblʋ̈gblʋ̈ -nu ꞊klang-

꞊gblʋ̈gblʋ̈ -nu ꞊klang-

-yaaga

-kë ʼö- -kë mɛ -dhɛ ?

zë -dhɛ ʼka kwa -dewo

kë -sü ʼö mü -yö ʼdho sië

-kaɔng

"saaga

-Yö -dhɛ "puu -dhɛ

ʼgü, ʼö ʼkwaa -dhɛtiidhɛ

꞊Klang- kë -dhɛ ʼö ʼwo

(1385). -Gɔɔn -nu

-tosɛa -bha ꞊dhaklɩɩ

-nu ʼwo -dhɛ tii -dhɛ ʼgü

-yö -kaɔng "saɔdo ö ga

"saɔdo ö -kɔ "saɔdo

ʼsëëdhɛ -wo pö -sü ʼka,

kö -wo kë ꞊dhɛ kwa

-gɔ -mɛ -nu -wo -kaɔng

ʼyö dhebë -nu ʼwo

-dhɛ ʼka, kö- -mɛ -yö

"dhiʋ̈

-së

mɛ

waa- mɛ -kaɔng ꞊plɛ

do waa- mɛ këng

ʼTiasale

bha,

(45). ꞊Klang- -nu

-dedewo.

mü -a -nu -da ʼkwëë- -sü
"saɔdo (66). ꞊Klang-yiisiö

ö

ga "sɔɔdhu

waa-

mɛ

-waa- mɛ "sɔɔdhu
_wo

mɛ

këng

-waa mɛ do (661),
mɛ

këng

"saɔplɛ

꞊slɔɔ

-sü

ʼka.

-Yö

ʼka. ʼMɛ ʼö ʼyaa dɔ

ʼö ʼyaa dɔ -a -bɛn zë

-wo pö -dhɛ waa- -bɛn

ʼgü ʼzü bha, ʼkwa ʼmɛ
bha ʼkwa- -nu faan dɔ
ʼdhö ʼpö.

-dhɛtiidhɛ ʼgü.

"Yɩɩ -wɔn
Gɔndënë do bha we mü -kɔ ʼö- -gɔ, -a -naa ʼyaa ʼdhö. ꞊Ya we mü ʼyö ꞊ya -wɔ "bü. -A kë -pë ʼö gun
ʼyö bha. ꞊Dhɛkpaɔyi do ʼka ʼyö- pö ö bha ʼbɛɛ- -dhɛ: ‹‹A ʼbɛɛ-, we "bhʋ̈ ʼö ʼma- mü ʼa -wɔ "bü yaa, ʼkaa
-dhioo ʼnë ʼbha dɔ n -ta
-ee!››
ʼKwa- pö "dhʋ̈ kö kwa- -pö ꞊dhɛ ʼsëë ya ʼka- -wo pö ʼwɔn ʼdhɛ ʼö -gü ʼö ʼyaa -së -kaa pö n -dhɛ.

ˮGwënng
‹‹ʼMɛ ʼyaa yöö ꞊gwëë ʼyaa -gleng ma.››

Pë -Wlangda -sü
Wo Kpö "gbɩgbɩ -nu -ta "pʋ ʼsëëdhɛ
-Wo kpö "gbɩgbɩ -nu -ta "pʋ ʼsëëdhɛ ʼö "kwi ʼdhö- -dhɛ disiɔnngnɛɛ bha kwa -bha 	
꞊nɛ. Danwo pö -mɛ -nu ʼkwa kwa -bha ꞊slɔɔ. Kwaa- "Kɔdivuaa -sɛ -to "dhʋ̈ -sü 	

ʼgü ʼmɛ ʼö ʼsëëdhɛ ya ʼö- -nu -gɔ kwa ꞊në ʼö ʼkwa- mɛ -yaaga -naa ʼka.	꞊Ya kë ˮdhʋ̈
kö kwaa- ˮyʋʋ -mü. -Kwaa- ˮyʋʋ -mü. Kwa -bha ꞊ya kë -së.
	

‘Ka ka bo ‘sëëdhɛ ya- -wo pö -sü ‘ka, ‘wɔn ‘bha ꞊ya kë ka -gɔ kö ‘ka pö yi -dhɛ, -ka ‘sëëdhɛ kë kö ‘ka bɔ.
Yii- ‘drɛsü -mü 08 BP 857 Abidjan 08 ‘ka. Tel. 08 18 08 88 / 06 39 04 88
4

"Nimlʋʋ 29

"su : -Z roo

-Kwɛ : 2009	

‘Mɛ -nu ‘ö ‘wo ‘sëëdhɛ ‘ö ya- -kë, wo -mü ꞊Sai Zoziasü , "Dhɔɔgbö Zafe, ꞊Kesɩ Mɔyan Dhifɔngsü,
Valangtɛn Vidrinö waa- Edhɛna Pɛdhɛkwalösökaya ‘ö- -nu ꞊gban ꞊plɛ ‘wo go Dhusi ‘ö -da ˮAnɛsü ‘ö go
‘Suisü , -a -nu ‘ka.

5

"Nimlʋʋ : 29 "Su : -Zroo -Kwɛ : 2009

"Su -bha ʼsëëdhɛ -mü		"Gwɛɛtaawo	

‘Wɔn yaa kë –sü ꞊ya sɔ ꞊dɛɛ -dedewo

‘Në dhebë ‘në ya, -a -kwɛ -yö kaɔng do ö ga do ‘yö dho ö dhuëë- ꞊keng- ‘yö- dhuëë bha ‘ö ‘gu dɔ- -bha.


ˮDhi -wo -yan kpö ‘në ‘ö go ‘sëëdhɛ ya, -a -bɛn zë -mɛ ˮpiʋ̈

‘Sëëdhɛ ya -yö -dho ‘pö- -mɛ -nu ꞊në- -nu ˮpiʋ̈ kpɛnngdhö. -A -gɛn -mü ꞊dhɛ -a -nu ‘gbɛ -dhɛ ‘waa ꞊dhɔtrɔɔ ꞊plöödhɛ ˮsɔɔ.

Yö ꞊në- -wɔn ‘gü, ‘yö -kɔ ‘ö ‘wo dho wo ˮdhɛ kë- ‘ka- -bha, ‘yö ‘sëëdhɛ ya ‘ö- -a sɛɛnnë ‘bha pö.

-A -bɛn ‘yaa zë -sü ‘ka -wo kpö ˮgblʋ̈gblʋ̈ ‘gü.

꞊Ya ‘go mü, ‘pë ˗nu ‘ö- -nu ˗bhawɔn ‘dhö˗ ˗nu ˗bha kö -wa ˗nu kë, kö ˗kë ˮklʋ̈ʋ̈klʋ̈ ˗sü ˗yö kë -a -nu ˗gɔ ˗kpɛawo, ‘yö ˗a ˗nu ˗dhiang zë. ˗A ˗wɔn ‘gü, ˗yö ˗së -a -nu ˗bha ‘ka kö ˗wa ˗wo pö. ˗A ‘gü ˗wɔn ˗nu ˗wo ˗mɔɔ ˗a -bha ‘ö ‘wo- dha ˮiin ‘ö ‘wo -a -nu -bha mɛ ‘bha dha.꞊Bɛdhɛ ˗nu ‘ö ˗a ˗nu ‘tɔ ˗nu ‘wo ‘sëëdhɛ ya˗ ‘gü, ˗dhioo ˗wo ˗nu ‘ö ‘wo˗ ‘gü, ‘mɛ ˗nu ‘ö ˗waa ˗nu ˗blɛɛsü ˗nu kë, ˮiin ‘ö ˗waa ˗nu ˗ya ꞊blëë ‘gü, ‘mɛ ‘kö yöö˗ pö ˗a ˗nu ˗bha ˗wo ya˗, ˗a ˗mɛ ‘yaa ‘dhö. ˗A ˗nu ˗bha ˗kë ˗tiaandhö ˗sü ‘ö bha, ‘yaa za -dɔ ‘gü ˗wɔn ‘ka ‘zü.





1) ‘Yuöö˗ ˮglɛɛn ˗ya ꞊nëng mɛ bhɛaˮ


  ꞊Ya kë ꞊dhɛ ‘yuöö˗ ˮglɛɛn ˮiin pë ˮwɛɛ ‘bha ꞊ya ꞊nëng mɛ ‘bha bhɛaˮ kö ˗a ˗bho mü ˗kɔ ˮslë ‘yaa ‘dhö, kö ˗a ˗mɛ ‘yaa ˮtɛɛ ˗dhɛ yö sië ˗së ‘ka, ‘wɔn ‘ö˗ ˗dhɛ ‘dhö ˗a ˗bha kö ‘ü ˗a kë ˗a mɛ ˗gɔ yö ꞊nɛ:
  
  ˗Blɛɛsü ‘gü, ˗bhö dɔ ˗a mɛ ꞊taama ꞊dhɛ ˗kɔ ‘ö ü ˮyan ‘dhö -a -bha ‘sëëdhɛ -ta ya- ‘dhö. Ü ˗gbe ˗nu bɔ ˗a ˗gɔ; ü ˗kɔdhɛ ˗da ˮkʋʋ.
  
˗A ꞊plɛ ˗naa ʼgü, ü ˗kɔdhɛ bha ˗a ꞊nëng ˗a ‘gu ˗ta ˗a ˗bugɔ ˗gɔ ˮdhuʋ̈˗ ˗dhɛ waa˗ ˮsɩga ˗nu ꞊zinngü. Ü ˗kɔ ‘ya ‘dho bɔ˗ ˗a ˮsɩga ˗ta.

  ˗A ˗yaaga ˗naa ‘gü,˗a ‘gu bha ˗a bhloo ˮgbɩɩ˗ ‘ka ‘ko ˗ta ‘gbɛ ‘ka kö ˮtɛɛ ˗yö ‘go ˗a ˗gɔ ˮsia˗ ꞊yën -yö ˗da. ˮKɛɛ ˗bhöö bhloo ˮvaandhö ‘ko ˗ta ‘gbɛ ‘ka. ‘Bha ˗a kë ˮdhʋ̈ ˮtɛɛ ˗yö ˗dho ‘go˗ ˗a ˗tong ‘gü ‘ö ‘pë ‘ö˗ bhɛaˮ bha ˗a bho mü. Ü ˗mɔɔ ˗a ˗bha ‘ü ˗a ˗kë ˗a ˗gɔ ˮdhʋ̈ pinngpinngdhö ˮni kö ‘yaa ‘go sië ‘mü.
  
￹￹꞊Ya kë ‘zü ꞊dhɛ ‘mɛ ‘ö pë ‘ö ꞊nëng ˗a bhɛaˮ bha faan ˗ya kë ˗a ˗bha ꞊ya ziö- ‘ka ü ˗ta, kö ˮyan ˗së ‘yaa ˗a ˗gɔɔ ‘zü, ˗a ‘waannu ꞊dhɛ ˗kɔ ‘ö ya ˗a ‘dhö ˮvaandhö:

˗A ˗wɔ ö ko ˗ta. ˗Bhö dɔ ˗a ˗ta ꞊dhɛ ˗kɔ ‘ö ya ˗a ‘dhö. Ü ˗kɔ ꞊plɛ bha ˗a ˗wɔ ‘ko –ta, ˗a ˗bugɔ waa˗ ˮsɩga ꞊zinng ‘gü. ꞊Nëng ˗a ‘gu bha˗ ˗ta ˮgbɩɩ˗ ‘ka ˮkɛɛ ˮvaandhö ˗wɔn ‘ka kö˗ ˮtɩng ˗yö ˗da. ˗A kë ˮdhʋ̈ ‘ko ˗ta ‘gbɛ ‘ka ˮni kö ‘pë bha ‘yaa ‘go sië ‘mü.

2 ˮYua ‘ö mɛ ˗kë mɛ ga ˗yö ‘ko ˮdhiʋ̈ ˗dhɛ ˗nu ‘gü (꞊Gla ˮkpɛa)

ˮYua ‘ö mɛ ˗kë mɛ ga ˗yö ‘ko ˮdhiʋ̈ ˗dhɛ -nu ‘gü bha, ‘mɛ ‘ö ‘yii ˗a kë ˗së, ˗yö ˗mɔɔ ˗a ˗bha ‘ö˗ ˗mɛ ˮpɛɛn do ga ˗a ˗bha.

‘Mɛ ‘ö ‘bha˗ ˗ga ꞊dhɛ ü ga ˗yö ‘ko ˮdhiʋ̈ ˗dhɛ ˗nu ˗wo ˗bhɔ ˗wɛɛndhö, ‘ö˗ ˮyi ˗nu ‘wo ˗kan ˗nu wo ˮslʋ̈ʋ̈dhö, ‘bha ‘dho ü ˗de sëë bho˗ ‘zü, ˗a ˮdhɛ ˮgbɩɩ˗ ‘ö ‘dhö ˗a ˗ga ‘ö ya:

˗Mlü ˮflɩɩ˗ bha, yɛɛnˮ ˮpiʋ̈ kö bhii ‘dho yi ‘gü, ‘yö ‘ü ˗a ˮsang ‘në ˗yan ˗yiisiö dan. Pë ˗bhö ‘ka ˮsang ꞊në ‘ö ‘kwa ˗wɩ ˗a ‘ka. ‘Bha ˗a dan ‘yö ‘ü˗ dɔ ˮyëë˗ ( kö kwa˗ ˗pö ‘ü ˮyi ˗sɛa꞊loo˗ ˗bha). ˮYi bha ˗yö ‘to˗ ˗bha ˮdhʋ̈ kö ˗dhɛ ˗yö ꞊kpaɔ. 

‘Bha ˗bö dhiaˮ ˮpiʋ̈ kö ‘bhii pë ‘bha ˗bhö ꞊kö, ‘yö ‘ü ˮsiʋ̈ ˗ya. ˮYi ‘dhɛ ‘ö ˗wɔ ˗mlü ˮflɩɩ˗ ˗bha ‘ö ˗kë ˮyi ˗blɛɛsü ‘ka bha, ‘yö ‘ü ˗a bho ˗a ˗bha, ‘ü ˮyi ˗dee ˮwɛɛ ‘në ‘bha ꞊loo pë ‘në ‘bha ‘‘gü, ‘ü˗ dɔ ˮsiʋ̈ ˗ta ‘ü ˗mlü ga bha, ˗a ꞊loo˗ ‘gü. ‘Bha˗ ˗ga ꞊dhɛ yöö ˗ya ˮtɛɛ ˗sü ˗bha bhoo, ‘yö ‘ü˗ bho ˮsiʋ̈ ˗ta, ‘yö ˮyi ꞊plɛ ˗naa bha ‘ü˗ bho ˗a ˗bha ‘zü, ‘yö ‘ü ˮyi ˮwɛɛ ‘bha ꞊loo˗ ˗bha, ‘ü˗ dɔ ˮsiʋ̈ ˗ta. ˗Yaa pö yöö ˗ya ˮtɛɛ ˗sü ˗bha, ‘yö ‘ü ˗a bho ‘mü, ‘ü ˮyi ‘dhɛ bha, ˗a bho˗ ˗bha. Kö ˗ya kë ˮyi ˗yaaga ˗naa ‘ka.

‘Yö ‘ü ˗a ˗dee ˮwɛɛ ‘bha ꞊loo pë do bha˗ ‘gü ‘ü ˗mlü bha ˗a ꞊loo ꞊bhaa. ˗Yaa pö yöö ˮtɛɛ, ‘yö ‘ü- bho ‘mü, ‘yö ˮyi bha ‘ü˗ bho˗ ˗bha, ‘ü ˗a ˗dee ‘bha꞊ loo˗ ˗bha, ‘ü˗ dɔ ˮsiʋ̈ ˗ta. Yöö ˮtɛɛ, ‘yö ‘ü- bho ‘mü, ‘ü ˮyi ‘dhɛ bha ˗a bho˗ ˗bha.꞊Ya kë ˮdhʋ̈ kö ˮyi ‘ö ‘ü ˗a ˗ziö ˗mlü ga bha, ˗a ˗bha ˮdhia ˮpiʋ̈ bha, ü ˗a ˗ziö ˗a ˗bha ‘ko ˗ta ˗yiisiö. ˗A ‘dhɛ ‘ö ˗wɔ ˗a ˗bha ‘ö ˗dhɛ ˗yö ꞊kpaɔ bha, ˗ya ˗da mü kö ˗ya kë ˮsɔɔdhu. ꞊Ya ‘go mü ‘yö ‘ü ˗mlü ‘ö ˗ya dhëë ˮkan bha ‘ü˗ ˗bhö, ‘ü˗ ꞊gban ˗bhö. ‘Bha ü bo ˗a ˗bhö ˗sü ‘ka, kö ‘bhaa bhii pë ˮwɛɛ ‘bha ˗bhö ˗a ziaan ‘gü ˮdhɛdhɛ ˗yiisiö ˮpiʋ̈. 

˗A ˮsunma ˗yö ˗kë ꞊dhɛ kö ‘ü ˗a ˗bhö ˮdhɛdhɛ ˮsaaga (8) -naa ‘ka dhiaˮ ˮpiʋ̈, kö bhii ü ˮyan ‘to ‘yënng˗ ˗ya mɛ ˗gɔ ꞊zinng ‘gü ˮtʋ̈ng ‘ö ˗kë꞊mingdi ‘ka bha,꞊në ˗a ˗gɔ kö ‘ü gun ˗naa pë ˗bhö.

(Ü ˗dho ˗a kë ˮdhʋ̈ ˗dhɛkpaɔyi ˗kɔng ꞊plɛ ö ga ˮsaaga ˮpiʋ̈. ‘Waa ˗wlö ˗dhɛkpaɔyi ˮwɛɛ ‘bha ˗ta tongtongdhö. ‘Bha˗ kë ˮdhʋ̈ kö ‘bha˗ ˮkian zë. Kö bhii ˗a zü ˗dee bho.

˗A ˗mlü ga ˮyi ˮnangglüü ˗nangglüü ‘ö yöö ˗da ü ga ˗yö ‘ko ˮdhiʋ̈ ˗dhɛ ˗nu ‘gü bha, ꞊në yöö ˗dhii ˗nu ‘ö ‘wo mü, ‘ö ‘wo ü ga ‘gü ˗dhɛ ˗nu bhɔ sië bha, ˗a ˗nu bho ‘mü.

˗Dhɛkpaɔyi ˗kɔng ꞊plɛ ö ga ˮsaaga bha kö ‘ü˗ ˗nu yö ‘ko ˮdhiʋ̈ kö ‘bha ü ˗de dha ˗dedewo. Ü ˗dho kë˗ ˮklʋ̈ʋ̈klʋ̈.

꞊Bɛdhɛ ˮgbɩɩ˗ ꞊në ‘ö ‘ü˗ ˗ga ˗naa ˗bhaa ‘gü bha.

3 Dhebë ‘ö ‘gbiöö˗ ‘ö dho˗ kë ˗kɔ ‘ö˗ ˗bha kö ˗yö ö ‘në ‘kpɔ ˗yi dɔ

˗Kɔ ‘ö dho, ö ‘në ‘kpɔ ˮtʋ̈ng dɔ˗ ‘ka yö nɛ:

Dhebë bha, ö ˗kɔ ˮzu ˗kɔ ˗to ꞊taama ˗sü ‘ö ˗a ˗kë, ˮiin ‘ö bɔ˗ ‘ka dhebë ˗nu ˗bɔ ˗dhɛ ‘gü bha, ‘ö sü ˗dhɛkpaɔyi ˗to ꞊taama ˗sü bha˗ ˗bha, ˗yö ˮsu ˗yaaga bho˗ ˮdhiʋ̈, ˮiin ˮkan- ˮdhiʋ̈. ꞊Ya ‘go mü kö ˗yö ˗dhɛkpaɔyi ˮsaɔplɛ (7) ˗zuö ˗a ˗ta.

˗A ˮsunman ˗yö ˗kë ꞊dhɛ kö ˗a ˗bha ˗kɔ ˮzu ˗sü ˗dhɛkpaɔyi ˗to ꞊taama ˗sü ˗yö kë ˮsu ‘ö ˗kë ˮkwi ˗a ˮsu ‘ka, ‘ö ˗kë zangvie ‘ka bha, ˗a ˗dhɛkpaɔyi ˗kɔngdo (10) ‘ka, kö kwaa˗ dhong ꞊ni: zangvie ˗dhɛkpaɔyi ˗kɔngdo, ꞊wa ˮsu ˗yaaga ˮkan ˮdhiʋ̈ kö ˗yö ˗dho ˗bɛ ˮsu ‘dhɛ ‘ö ‘wo˗ ˗dhɛ Ɔkötɔbrë ˮkwi ˗wo ‘gü bha, ˗a ˗dhɛkpaɔyi ˗kaɔng do –bha. ꞊Ya kë ˮdhʋ̈, ꞊wa ˗dhɛkpaɔyi ˮsaɔplɛ ˗da ˗a ˗ta, kö ˗ya kë Ɔkötɔbrë ˗dhɛkpaɔyi ˗kɔngdo ö ga ˮsaɔplɛ. Kö ˮtʋ̈ng ‘ö bha ˗a ˗zü ˗dhɛ bha ˗yö ˗dho ‘në ‘kpɔ˗ ‘ka. Kö ˗dhɛkpaɔyi ˗kɔng do ö ga ˮsaɔdo, ö ga ˮsaɔplɛ, ö ga ˮsaaga waa˗ ö ga ˮsuɩsiö bha, ˗yö ˗dho ‘në ‘kpɔ ˗a do ‘ka.

꞊Ya kë ˮdhʋ̈, kö ˗yö ˗së kö ‘mɛ ‘ö ˗a ˮpiʋ̈ ‘ö ö ‘në ‘kpɔ ˗yi dɔ, ˗yö ö ˮtʋ̈ng kë ˗dhɛkpaɔyi ˗tomaasü ‘ö ˮsu yö ˗a ‘ka bha, ˗a ‘gü.

4 Köng bhɛ ˮsɛɛ bha ꞊bɛdhɛ ˮgɩɩ˗ ˗mü

Dhebë ˗nu ‘ö ‘wo ‘gbiöö˗ ‘ö˗ ˗nu ˗gɛn ꞊ya ˗bhla, ˗a ˗nu ˗bha꞊bɛdhɛ do ꞊nɛ:

Köng (ˮMaa ˮsɛ ‘gü ˗mɛ ˗nu ˗wo woo pë ˗dhɛ kpɛa) bhɛ ˮsɛɛ ‘ö bha, ꞊bɛdhɛ ˗së ˗dede ˗mü dhebë ˗nu ‘ö ‘wo ‘gbiöö˗ ‘ö˗ ˗nu ˗gɛn ꞊ya ˗bhla, ˗a ˗nu ˗bha ‘ka. ‘Wo dho ˗a kë ˗kɔ ‘ö˗ ˗bha, yö ꞊nɛ: köng bhɛ ˮsɛɛ ‘ö bha, ˗waa ˗kun ꞊kwɛɛ˗ ˗tiantiandhe bho, ˮiin ‘zü ˗a ‘dhɛ ‘ö dho ꞊mɔɔ˗ ˗a ˗nu ꞊kwɛɛ˗ ˗tiantiandhe ‘ka, ˗waa ‘sü, ‘yo ‘wo ˗a ˗kpa ˗së ‘ka, ˗a ˮyi ‘ö bha, ‘yö ‘wo ˗a ˮvɛdhɛ ˗yan do ˮiin ꞊plɛ mü.

5 kwi ‘kun –yua

Kwi ‘kun bha, ˮyua kpɛnngdhö ‘yaa ˗mü. ˗Yö ˗kë ˮyua ˗nu ꞊në ˗a ˗nu ꞊keng˗. Kwi ‘kun bha, yöö ˗dede ‘ö ‘ya˗ ˗dhɛ ‘ö˗ ˗bha, yö ˗mü, ˗a ˗bha ˗da ‘gü ˗da ‘ö˗ wo ˗naa ꞊sië ˮgbɩɩ˗ ‘ka ˗dedewo ‘në ‘sɛɛnnë ˗nu ˗gɔ bha, ˗a ‘ka.

꞊Ya kë ꞊dhɛ ‘mɛ ‘ö ˮyua ‘dhö˗ ˗bha kö ˮnɛnɛ ˗yö nu˗ ˗ta, ˗ka sɔ bho ˗a ˗mɛ ˗bha ˮpɛɛpɛdhö. ꞊Ya kë ‘në sɛɛnnë ‘ka, -ka sɔ ‘ö˗ ˗bha bha, ˗a gban bho ˗a ˗bha ˮpɛɛpɛdhö ꞊dhɛ ˗kɔ ‘ö ‘në ‘dhö ˗wɔ ˗a ‘ka ö ‘kpee˗ ‘ka ya- ‘dhö.

˗A kë ˗sü ‘ö ꞊dhɛ ˗kɔ bha˗ ‘dhö, ‘yö ˗së. ‘Ka sɔ bho ˗ a ˗bha ‘yö ˮnɛnɛ ˮbhʋ̈ ‘dhö ꞊lɔɔ.

‘Yaa ˗së kö ‘ka ˗a kë ꞊dhɛ ˗kɔ ‘dhɛ ‘ö ya˗ ‘dhö.

꞊Ya kë ˮdhʋ̈ ˮnɛnɛ ˗da ‘gü ꞊në ‘ö ˗da ˮyuamɛ bha˗ ˗gɔ.

꞊Ya ‘go mü ‘mɛ ˮʋʋ ‘mɛ ‘ö ˮnɛnɛ ‘ö ˗a ˗mɛ ˗bha, ˗yö ˗së kö ˗a ˗mɛ ˗yö ˮyi mü, ˗yö ˮdhü bhɛ ˗nu ˮyi mü.

꞊Ya kë ‘në sɛɛnnë ‘ka, ˗yö ˮyi ‘ö ꞊ya ˮtɛɛ ‘ö ꞊ya ꞊dhiëë bha, ˗a mü. 

Dhɛaˮ ‘kpɔ: 

˗Yö ˮdhʋ̈ tɛan˗ ‘ka ꞊dhɛ ‘në ˗nu ‘wa ‘dho ˮsukadhu ˗pë ˗nu ˗bhö, ꞊ya kë ˮdhʋ̈ kö bhiëˮ ‘në ˗nu woo gɔɔn ˗a ˗nu ‘gü ˗ee ?

˗A ˗yɔɔ: ꞊sua ˗mü. ˮSukadhu ˗pë ˗nu bha ‘waa bhiëˮ ‘në ˗da ‘në ˗nu ‘gü. ˮSukadhu ˗pë ˗nu ˗bhö ˗sü bha, ˗yö ˗dho ˗a ˗nu gba˗ ˮsɔn kë ꞊në ˗a ‘ka. ˗A ˗gɛn ˗mü ꞊dhɛ ‘në ˗nu ‘ö ‘wo bha, ˗a ˗nu ꞊miëë ‘gü ˗dhɛ ‘ö ˗a ˗nu ˮsɔn ‘dhö ˗gban ˗sü ‘ka˗ ‘gü bha, ‘yii ˗kian ꞊kö. ˗A ˗kë ˮdhʋ̈ ˗sü bha˗ ‘gü, ‘pë ‘ö˗ ˗bha ˮnɛɛ ˗nɛɛ ˗dhɛ ‘ö ziö ˗sü ‘ka ˗naa ‘gü waa˗ pë ˮwɔ ˗sü kö ˗wa ˗nu ˗bhö, ‘në ˗nu bha ˗a ˗nu ˮsɔn ˗nu ˗wo ˗dho see˗.

꞊Ya ‘go mü, kö ‘në ˗nu ˗wo nëng kë ˮsukadhu ˗pë ˗nu ˗bhö ˗sü ˗bha ‘gbɛ, ˗bhöpë kpɛnngdhö ˗bhö ˗sü ˗faan ‘yaa kë ˗a ˗nu ‘gü.

˗Yö ˮdhʋ̈ tɛan˗ ‘ka ꞊dhɛ ‘yaa ˗së kö ‘në ˗nu ˗wo ˗tɔyaan ˗bhö, ꞊ya kë ˮdhʋ̈ kö woo kë ꞊kwan ˗mɛ ˗nu ‘ka ˗ee?

˗A ˗yɔɔ: ‘Aa bhoo, ꞊sua ˗mü. ˗A ˗dhɛ ˗ya ˗bha ˗ziaanwo kö ˗wa ˗bhö. ˗A ˗gɛn ˗mü ꞊dhɛ ˗tɔyaan bha ˗yö mɛ kwi ‘gü ˗dhɛ ˗bha pë ˗së ˗dede ꞊në˗ ‘ka. ˗A ˗wɔn ‘gü ‘në ˗nu ˗bhawɔn ˗ya ˗bha kö ˗wa ˗bhö.

˗Yö ˮdhʋ̈ tɛan˗ ‘ka ꞊dhɛ ˮdhü bhɛ ˗nu ‘ö ‘wo ˗kë ˗nu wo ꞊dhɛ dhöng˗ (seɩˮ) ˗nu, ꞊goyaa ˗nu ‘dhö bha ‘mɛ ‘ö ‘kpin˗ ˮiin kwi ‘kun ‘dhö˗ ˗bha, ˗a ˗mɛ ‘ya ‘dho ˗a ˗bhö ˗ee?

˗A ˗yɔɔ: ꞊sua ˗mü. ˗A ˗dhɛ ˗dede ˗ziaan ˗ya ˗bha kö ˗a ˗mɛ ˗yö ˮdhü bhɛ ˗nu ‘ö ‘wo ˮdhʋ̈, ‘ö ˗da ‘ka ˗ziaanwo ˗a ˮwɛɛ ‘bha ˗nu ˗bha bha, kö ˗a ˗mɛ ˗ya ˗bhö kö ˗ya ˗nu ˮyi ˗nu mü.

6 ‘Yuöö˗ ˮglɛɛn ꞊ya ꞊nëng ü bhɛaˮ (2)

‘Ü pë ˗bhö sië kö ‘yuöö˗ ˮglɛɛn ˗yö ꞊nëng ü bhɛaˮ, ‘yuöö˗ ‘ö go ‘tɛɛ˗ ˗dede ‘ö˗ gü bha, ü ꞊wee ˗pa ‘ka kɔngga ˮiin ‘zü ‘tɛa˗ ‘gü ˗pa ‘ka kɔngga bha, ˗a ˗ma ‘tɛɛ˗ ˗dede bha ˗a ˮtʋ ˮdhiʋ̈ pinngpinngdhö. ˗Yö ˗dho ‘to ‘ka ˮdhʋ̈ ‘ö ‘yuöö˗ ˮglɛɛn bha ‘ö ꞊lɔɔ, ‘ö go ü bhɛaˮ, ‘ö ˗kë ü dhasü ‘ka.

7 ˗Bhangglöö(˗bandhe), ꞊bɛdhɛ ˮgbɩɩ˗ ˗mü

˗Bhangglöö bhɛ ‘ö ˗ya ˗pëkë (tan) bha, ˗yö mɛ ˗gba pëbhee ‘wɛɛ ‘bha ˗nu ˗bhö ˗dhɔ ‘ka.

‘Mɛ ˗nu ‘ö faan ‘yaa ˗a ˗nu ˗bha, ˮiin ‘ö ꞊wa kë zii , ‘ö wü waa˗ ˗tɔyaan ˗nu ˗bhö ˗sü ꞊ya kë ˗a ˗nu ˗bha ˮgbɩɩ˗ bha, ˗a ˗dhɛ ˗ya ˗bha kö ˗wo ˗bhangglöö ˗pëkë ˗sü ˗bhö ˮtʋ̈ng ‘gbɛ ˗dhɛ ‘gü.

‘Mɛ ˗nu ‘ö wü waa˗ ˗tɔyaan ˗nu bha ˗a ˗nu ˗bhö ˗sü ‘ö˗ ˗nu ˗bha ˮgbɩɩ˗, ˗waa pö woo ˗a ˗nu ˗bhö, ˗wo ˗mɔɔ ˗a ˗bha ‘ö ‘wo˗ ˗nu ˗bhö ˗bhangglöö ˗pëkë ˗sü ‘ka.

‘Mɛ ‘ö bhiëˮ ‘në ꞊ya gɔɔn ˗a ‘gü, ˗a ꞊bɛdhɛ ꞊nɛ. ˗A ˗mɛ ˗yö ˗bhangglöö ˗pëkë ˗sü ‘sü, (ˮMaa ˗mɛ ˗nu ˗wa ˗dhɛ ˗bandhe). ˗A ga ‘ö˗ ‘gü bha ˗ya bho˗ ‘gü, ˗ya ˮzu, ˗ya ‘kpɔ ‘yënng˗ ˗dhɛ. ꞊Ya ga, ‘yö ˗a ˗bi bho. ˗A ˗bi bha ˗yö ˗mɔɔ ˗a ˗bha ‘ö˗ pa, ˮiin ‘ö ˗a ꞊kaan ˮbhaa ˮpuu ‘ka, ˮiin ˗mɔni ‘ka ‘ö˗ ˗bhö. 

Bhiëˮ ‘në ꞊bɛdhɛ ˮgbɩɩ˗ bha. ˗A ˗mɛ ˗ya ‘gü dan.

8 ‘Ü ˮta ‘sü sië kö ˗kpaa ‘në ˗yö ‘dho ü ˮyënng

˗A ‘bha ˗nu ꞊ya kë, ‘ü ˮta ‘sü sië, ˗kpaa ‘në ‘bha bha ˗yö ˗nu ‘ö ˗sɔ ü ˮyënng. ˗Yö ˗bhɔ ꞊dhɛ ˗slëë ˗yö bhɔ.

‘Bha˗ ˗ga ꞊dhɛ ꞊ya ˗sɔ ü ˮyënng, ‘bha ‘dho ü ˗kɔ ziö˗ ü ˮyan ˮdhiʋ̈. Ü slëë ‘gü ˮvaandhö kö ‘ü ü ˗ta ˗ya ziaan ‘ü ‘dho sië˗ ‘ka bha, ˗a ˗gɔ ‘kii ü ˮyan ˮpʋ. ‘Bha ˗a kë ˮdhʋ, ˗yö ˗dho ‘to˗ mü ‘ö go ü ˮyënng.

9 ‘Pë ‘ü˗ ˗bhö ‘ö ü ˮgblü ziö sië, ˗a ˮgblü ziö ‘ö bha, ˗a ꞊bɛdhɛ ꞊nɛ

  ‘Bha ‘dho ü ˗de sëë bho˗ ˮwɛɛwɛ ꞊bɛdhɛ ˮwɛɛ ‘bha mɔɔ˗ ˗sü ‘ka ꞊dhɔtrɔɔ ꞊plöö.
  
  ˗Dhɛ ˗ga, ü ˮgblü ‘ö ziö sië, ˗bhö ꞊wee ˗bi ‘në sɛɛnnë ‘sü ü kɔngga ˮiin ˮsang ‘në ˮzɔ ˮdhiʋ̈, ‘ü˗ ˗da pë ‘në ‘bha ‘gü, ‘ü ˮyi ꞊loo˗ ˗ta. ‘Bha pë ziö˗ ‘gü ꞊ya kaan˗ ˮkwëë ˗së ‘ka, ‘yö ‘ü mü. ‘Bha ü bo ˗a mü ˗sü ‘ka, ü ˮgblü ˗blɛɛsü ‘ö dho ziö˗ ˗a ziaan˗ ˗ta bha, ꞊ya ‘go ˗a ‘gü, kö ü bha ˮgblü ziö bha ꞊ya yën. ˮKö ‘zü ‘ö ‘wo˗ pö bhii ˮta ꞊gblɛɛn ‘kpɔ ꞊dhɛ mɛ ˗yö go ˮMaadhö mɛ ˗yö dho ‘Biya, ü ˮgblü ˮwɛɛ ‘bha ‘yii ‘dho ziö˗ ziaan ‘ka ‘ü dho ‘ü ꞊loo˗ ‘ka.

10 ‘Ö ü ˮpiʋ̈ ‘ü kë ü faan ‘gü ˗kpɛɛwo: ˮnimlɔɔ ˗blɛɛsü

  ‘Mɛ ‘ö˗ ˮpiʋ̈ ‘ö kë ö faan ‘gü ˮtʋ̈ng ꞊gban ‘gü,‘ö˗ ˮpiʋ̈ ˮgʋng ‘ya ‘dho ö kë˗ ꞊plɛplɛ, dhiaˮ ˮpiʋ̈ ꞊gban ˮpɛpɛ ‘gü, ˗a ˗mɛ ˗ya ˗bö kö ‘yii pë ˮwɛɛ ‘bha ˗bhö ꞊kö, ˮyi ˗dede ‘ö ya, ˗a ˗sandhe, ˮiin ‘zü ˗a ˗zuɛɛbhɛ, ˮkwi ˗yö ö bha pë ˗dhɛ ‘dhiitrë, ˗a ˗mɛ ˗ya do mü. Ya ö bo ˗a ˗kë ˮdhʋ̈ ˗sü ‘ka, ‘yö yöö pë ˗bhö, ‘yö gun ˗a ˗bhö ˗naa ꞊tɔn. ˮKɛɛ ˗a ˗mɛ ˗yö ö ‘gü dɔ ˮgbɩɩ˗ ‘ya ‘dho˗ pö ‘ö ˗dhɛkpaɔyi ˗nu ˗da ˗a ˮyi bha ˗a mü ˗sü ꞊zinng ‘gü. ˗A ˗kë ˮdhʋ̈ ˗sü bha ‘yaa ˗së.
  
  ‘Wɔn ‘ö bha, ‘mɛ ‘ö˗ ˗ya ꞊bhlëë ‘gü ˗dedewo, kö ˗a ˗mɛ ꞊ya ‘wɔn ˗së kë ö ˗de ˗dhɛ.

11 ‘Ö ü ˮpiʋ̈ ‘ü kë ü faan ‘gü ˗kpɛɛwo: ˮnimlɔɔ ꞊plɛɛ ˗naa

  ˗Kɔ do ‘ö ˗kë faan ‘gü ˗sü ˮnimlɔɔ ˗blɛɛsü ˗bha ‘dhö˗ ‘ka, ‘ö ˗gban ˮyi ‘dhiitrë do mü ˗sü ˗bha bha, ‘yö ˗a ‘dhɛ ‘ö ya, ˗a ˗bha ‘dhö˗ ‘ka. ‘Bha ˗bö dhiaˮ ˮpiʋ̈ kö ‘bhii pë ‘bha ˗bhö ꞊kö, ˗bhö mɛtii dhöng˗ (seɩˮ) bhɛ do bhloo kö ‘ü ˗a ˮyi ꞊loo ˮvɛdhɛ do ‘gü, ‘ü ˮyi ꞊loo˗ ˗ta ˗yö ˮvɛdhɛ bha˗ pa. ˗A kaan˗ ˮkwëë ˗së ˗dede ‘ka. ˗A mü. ˮKɛɛ ˗a kë ˮdhʋ̈ yi ꞊gban ˮpɛpɛ ‘ka. ‘Bha˗ kë ˮdhʋ̈, ü ˗dho kë ü faan ‘gü ˮtʋ̈ng ꞊gban ‘gü, ˮgʋng ‘yii ‘dho ü kë˗ ꞊plɛplɛ.

12 ꞊Mlɛɛ ꞊ya ö ˮdhidhi -pɛn ü ˮyënng

  ꞊Mlɛɛ ꞊ya ö ˮdhidhi ꞊wɛng ü bha mɛ ‘bha ˮyënng ˗dhɛ ‘ö ˮdhɔɔkɔ ‘dhö ˗bha ˗a ‘gü, ü ‘gü dɔ ˮgbɩɩ˗ kö ‘ü ˮnɔnɔ, ‘ö ˗kë ˮkwi ˗a ˮnɔnɔ ‘ka, ‘ö ‘yaa ˮnɛɛnɛɛ, ‘ö ‘wo˗ ˗dhɛ ˮkwi ˗wo ‘gü bɔngdhe ‘wluziö bha, ‘ü ˗a do ‘dhɔ kö ‘ü˗ ˮyi yö ‘mɛ ‘ö ꞊mlɛɛ ‘dhö ö ˮdhidhi ꞊pɛn ˗a ˮyënng bha, ˗a ˮyan ga ꞊plɛ bha ˗a ˗nu ‘gü. ‘Bha˗ kë ˮdhʋ̈, ˗yö ˗dho kë˗ ˮklʋ̈ʋ̈klʋ̈. ‘Wɔn ‘bha ˗bha ‘bha, ‘yii ‘dho ˗a kë˗ tongtongdhö. ꞊Bɛdhɛ ˮgbɩɩ˗ ˗dede ꞊në ‘ü ˗a -ga sië bha.

13 ˮSɔn kë ꞊bɛdhɛ

  ‘Mɛ ‘ö ü ˮsɔn ‘dhö ü kë sië, ꞊ya kë ꞊dhɛ ü ˮsɔng ga ‘ö ü kë sië bha ˗a ˗yɛ ga ‘dhö˗ ‘gü, ‘bha ‘dho ü ˗de sëë bho˗, ꞊bɛdhɛ ‘ö ya ˗a kë.
  
  Ü ˮsɔnga bha ‘ö ü kë sië ˮtʋ̈ng ˗dede ‘ö˗ ‘ka bha, ‘bha ‘dho ‘kɔ ꞊taama kë ˗dhɛ ‘gü, yeeˮ ˮviëë ‘në ‘bha ˗yö kë ü ˗gɔ. ‘Bha˗ ‘kɔ ꞊taama bha˗ kë, ü ‘gü dɔ ˮgbɩɩ˗ kö ‘ü ü ˗dega gbo ‘ö bha, ‘ü˗ sɛɛnnë ‘bha ‘sü ˮdhü ‘në ˮzɔ ˮdhiʋ̈ kö ‘ü ˗a ˗ya ‘gü, ‘ü yeeˮ ˮviëë bha ˗a ˗ya ˗ta. Ü ˗mɔɔ ˗a ˗bha ‘ö ‘ü˗ ˗kë ˮdhʋ̈ ‘ko ˗ta ꞊plɛ ˮiin ˗yaaga ˗dhɛkpaɔyi do bha˗ ‘ka. Kö ü gbo ‘ü˗ ˗ya ˗a ‘gü bha, ˗a ꞊fii ‘kö bha ˗yö ˗da ü ꞊miëë bha ˗a ˮpiʋ̈, kö ü ˮsɔn bha ˗yö dɔ dinngdhö, kö ˗ya kë ˗a bo ˗sü ꞊në ˗a ‘ka bha. ‘yii ‘dho ü kë˗ ‘zü tongtongdhö ‘ö to˗ ‘ka ˮdhʋ̈ ˗kwɛ ‘gbɛ ˗dede ˮpiʋ̈.
  
  ˗A ‘gü ma ‘ka ꞊dhɛ ü ˗dega gbo ˗mü. ˗A ˗kë ‘ˮdhʋ̈ ˗sü ‘gü, ˗a ˗yënng ‘ya ‘dho ü kë˗. Mɛ ‘yaa ˗yënng kë mɛ dha ˗pë ˗gɔ.

14 ˗Dhiëë ꞊bɛdhɛ

  ‘Mɛ ‘ö ˗dhiëë ꞊ya dɔ ü ˗bha ˗dee ‘gü, ˗bhö ˗bhangglöö (˗bandhe) bhɛ ‘ö ‘yii ˗pë kë (tan), ‘ö ˗kpo ‘ka bha, ˗a ˮkplü ˮkan kö ‘ü ˗a ˗ya ü bha ˗dhiëë bha ˗a ˗ta. ˗Yö ˗dho dɔ˗ ˮvaandhö. ꞊Ya bo dɔ ˗sü ˗zë ˗a ‘ka, kö ˗a zua ˗wɔn ꞊në ‘ö ꞊ya ‘to.

15 ˗Bhangglöö ˗dhü ˮyi

˗Bhangglöö (˗bandhe) ˗dhü ˮyi bha bhiëˮ ‘në ꞊bɛdhɛ ˮgbɩɩ˗ ˗mü.

˗A ˗dhü ˮyi bha, ˮkaflɩɩ ˗mü ‘ka ˮsang ‘në ˮiin ‘zü ˮsang ‘në ‘sɛɛnnë bha, ˗a do ‘sü kö ‘ü ˗bhangglöö ˗dhü bha, ˗a ˮyi ˗yan ˗yaaga ˮiin ˗yiisiö ‘kun ˗a ‘gü. ꞊Ya ‘go mü kö ˮsang ‘në do bha ‘ü˗ ‘sü kö ‘ü ˮzɔ ˮyɔn ˗yan ˗yaaga ˮiin ˗yiisiö dan ˗a ‘gü ꞊dhɛ ˗kɔ ‘ü ˗bhangglöö ˗bha ˗kë ˗a ‘ka bha˗ ‘dhö. ‘Bha ü bo kö ‘ü ˗a ˗bhangglöö ˮyi ‘ü˗ dan bha ‘dhö , ˮzɔ ˮyɔn ‘ü˗ dan bha˗ ‘dhö, ˗a ˗nu gban ꞊loo ˮkaflɩɩ ˮyi ˮwɔsü ˗dede ˮvɛdhɛ ˗yan do ‘gü, ‘ü pë ziö ˗a ‘gü kö ˗yö ˗kaan ˮkwëë ˗së ‘ka, kö ‘ü ˗a mü.

˗Yö ˗ziö bhiëˮ ˗gɔ ꞊dhɛ mɛ ˗yö ˗më ˗kë.

16 ˮÜü ˗dɔn ‘ö ‘në ˗nu ˗kë bha, ˗a ꞊bhɛdhɛ ꞊nɛ:

‘Mɛ ‘ö ˮüü ‘dhö ü bha ‘në kë sië, ˗a ˗mɛ ˗yö ö ˮtʋ ‘to ˗së ‘ka kö ˗ya kë ꞊ni:

˗Yabha suu ‘dhɛ ‘ö ‘wo˗ ˗dhɛ ai ˮiin lai (aˮ ˗i, laˮ ˗yi) bha˗ ˗a ˗mɛ ˗ya ˮpɛn do ˮiin ˮpɛn ꞊plɛ ‘sü. ˗Ya wüü˗ wüü˗ ˮiin ˗ya ꞊dhiëë. ˗A ˗böö bha, ˗ya ‘sü kö ˗ya ꞊loo ˮyi ˮvɛdhɛ ˗yan do ‘ö ˗ya ˮtɛɛ ˗tiaandhe ‘ka, ˗a ꞊bhaa. ˗A ˗mɛ ˗yö ö kwaa˗ ˗zü ˮtʋ̈ng kpö ‘në sɛɛnnë ‘ka. ˮKwi ˗nu ˗wo woo˗ pë ˗pö minitö ˗kɔng do. ꞊Ya ꞊dhiëë kö ˮsang ‘në sɛɛnnë bha, ˗a ˗mɛ ˗ya ˗yan ꞊plɛ ˮiin ˗yaaga ꞊loo ˗bhöpë ˮiin müpë ˮnɛɛnɛɛ ‘bha ‘gü, kö ˗ya kaan˗ ‘ka, ˗ya nu ‘në ‘ö ˮüü ‘dhö ˗a kë sië bha ˗a ˗dhɛ. ˮKɛɛ ˗yö kë ‘në ‘ö ˗a ˗kwɛ ‘yii yö ꞊kö do -bha ˗a ‘ka.

17 ‘Mɛ ‘ö˗ ‘gu ꞊ya ma˗ ˗bha

‘Mɛ ‘ö˗ ‘gu ꞊ya ‘ma˗ ˗bha (‘ö ‘yaa ö gboo sië) ‘ö dho ˗a kë ˗kɔ ‘ö˗ ˗bha yö ꞊nɛ.

˗A ˗mɛ ˗yö ˗yabha kpö do ‘sü ˗ya kaan˗ kaan˗. ꞊Ya ö bo ko ˗ya ꞊loo ˮyi ˮvɛdhɛ ˗yan do ˮiin ꞊plɛ ‘ö ꞊ya ˮsukadhu ˗da ˗a ˗bha ˗a ꞊bhaa, ˗ya dɔ ˮsiʋ̈ʋ̈ kö ˗yö ˮtɛɛ ˮtʋ̈ng kpö ‘në sɛɛnnë ‘ka (minitë ˗kɔng do ˮiin ˗kɔngdo ö ga ˮsɔɔdhu ˮpiʋ̈). ꞊Ya bo ˮtɛɛ ˗sü ‘ka, ꞊ya ꞊dhiëë, dhiaˮ ˮpiʋ̈, ‘mɛ bha kö ‘yii pë ‘bha ˗bhö ꞊kö, kö ˗ya ˮvɛdhɛ ˗yan do mü. Yɛɛnˮ ˮpiʋ̈ kö yöö ‘dho yi ‘gü, kö ˗ya do mü. 

Kö ˗ya ˗kë ˮdhʋ̈ ˗sü ꞊bhlëë ˗ya, ˗a ‘gu ˗ta ˗yö ˗dho lɔɔ˗ 

ˮIin ‘zü ‘mɛ ‘ö ˗a ‘gu ꞊ya ‘ma˗ ˗bha, ˗a ˗mɛ ˗yö mɛtii seɩˮ bhɛ do ˮiin ꞊plɛ ‘sü ˗ya ˮyi bho ˗ya ꞊loo ˮyi ‘ö ‘yaa ˮwɔwɔsü ˮiin ‘ö ‘yaa ˗sɛa bha ( ‘kwa˗ pö ˮdhʋ̈ kö kwa ˗a ˗pö ˮyi ‘kpɔng˗ ˗kpɔng), ˗a ꞊bhaa. ˗Ya kaan˗ ‘ka ˗së ‘ka. ꞊Ya ö bo kö ˗ya mü. ˮKɛɛ ‘ö˗ mü sië kö ˗yö ˮta ‘sü sië- ‘ka ˮlɛɛdhö, kë ˮdhʋ̈ kö ˗yö ˗da ˗a kwi ‘gü ˗së ‘ka, ˗ya ‘gu lɔɔ.





18 ‘Mɛ ‘ö ꞊gwan ꞊ya ˮkan˗ ˗ta

‘Mɛ ‘ö ꞊gwan ꞊ya ˮkan˗ ˗ta ‘ö dho ˗a kë ˗kɔ ‘ö ˗bha kö ˗yö ˮkan ˗yö ꞊nɛ.

˗Blɛɛsü ‘gü, ˗a ˗mɛ ˗yö ˗ya ˮzɛnngdhö.

˗A plɛ ˗naa,˗a ˗mɛ ˗yö ö yun bhloo minitë ˮsɔɔdhu ‘piʋ̈, ˮiin ˗yö ‘to˗ ‘ka ˮdhʋ̈ ˗a ꞊gwan ˗yö ‘gbaannu. ꞊Ya kë ‘zü ꞊dhɛ ‘yaa ˗yan sië, ˗a ˗mɛ ˗yö yeɩˮ ˮviëë kpö ‘në ˗nu kë kö ˗ya ˗nu ˗sɔ ö yun ˮdhi ˗nu bha ˗a ˗nu ‘gü, kö ˗ya ˗nu ˮzɔ ˗nu ‘to ˮyɛɛ˗. ꞊Ya ö bo ˗a ˗kë ˮdhʋ̈ ˗sü ‘ka kö ˗yö ö yun ˗nu bhloo ‘zü ‘bha wo minitë ˮsɔɔdhu ‘ka. ꞊Ya ‘go mü kö ˗ya yeɩˮ ˮviëë ˗nu bha ˗a ˗nu ‘to mü ˮdhɛdhɛ kpö ‘në ‘bha ‘ka, kö ˗yö gun ˗naa ˗a bho ‘mü ˮlɛɛdhö ö ‘suaan˗ ‘ka.

(‘Mɛ ‘ö ꞊ya kë ꞊sië ꞊sië ‘ö ꞊gwan ‘dhö ˗kan ˗a ˗ta, ˗yö nëng kë ˗nu wo seɩˮ ‘ö ˗kë ˮkwi ˗a seɩˮ ‘ka, ‘ö ‘wo ˗a ˗dhɛ orangziö bha˗ ‘dhö, ꞊tanmatii ˗nu ‘dhö, ˗a ˗nu ˗bhö ˗sü ˗bha, kö ˗yö mɛtii seɩˮ ˗nu ˮyi mü.

‘Ö˗ kë sië ˮdhʋ̈, ꞊gwan ‘yii ‘dho nu˗ ˗ta.

19 Dɔn ˮkpɛa ꞊bɛdhɛ: ˮnimlɔɔ do

‘Mɛ ‘ö dɔn ˮkpɛa ‘dhö˗ ˗bha, ˗a ˗mɛ ˗yö ˮkaflɩɩ ˗mü ‘ka ˮsang ‘në ‘sü, ˗yö ˮzɔ ˮyɔn ˗yan do dan ˗a ‘gü ˗ya ꞊loo pë ‘bha ‘gü. ˗Yö ˮsang do bha˗ ‘sü ˗yö mɛtii seɩˮ ˮyi ˮsang ‘në ˗yan do ‘dhö, ˮkwi ˗a we ˮgbɩɩ˗, ˮsang ‘në ˗yan do ‘dhö ˗yö pë ˗yaaga bha, ˗a ˗nu ꞊gban kaan˗ ˮkwëë ˗së ‘ka. ˗A ˗mɛ ꞊ya ö bo, ˮsang ‘në bha ‘yö ˗a ˗yan do mü. ˮdhɛdhɛ ˗yaaga ꞊ya ziö, ‘yö do ‘bha mü.

ˮDhɛdhɛ ˗yaaga ꞊ya ziö, ‘yö ˗a do ‘bha mü. ˗A ˗yaaga ‘bha ꞊ya ziö ‘zü, ‘yö ˗a do ˮwɛɛ ‘bha mü.

ˮKɛɛ ꞊ya kë ꞊dhɛ ‘në ‘ö ‘yɔn ˗bha ˮiin ‘mɛ ‘ö ˮyua ‘bha, ‘dhö ˗a ˗bha, ‘ö ˮyua bha ‘ö dɔn ‘dhö˗ ˮpiʋ̈, kö ‘ka ‘dho we ˮgbɩɩ˗ ‘kö bha, ˗a ˗da ˮpiʋ, ‘ö ˗a ˗mɛ ˗ya mü. ˗A ˮbin

꞊Bɛdhɛ ‘ö ‘ka˗ ˗ga ˗naa ˗bhaasü ‘ka bha, ꞊bɛdhɛ ˮgbɩɩ˗ ˗mü.





20 Dɔn ˮkpɛa ꞊tɔɔ ꞊bɛdhɛ

‘Mɛ ‘ö dɔn ˮkpɛa ‘dhö˗ ˗bha, ˗a ˗mɛ ꞊ya ˮyi dɔ ˮsiʋ̈ʋ̈, ꞊ya ˮtɛɛ ˗dedewo ˗së ‘ka, ‘yö ˗a ˗mɛ ‘dhö ˗a ꞊loo ˮgbʋnggbʋ ‘gü ‘ö ö ˗gɔ dun ˗a ˗ta kö ˗a ˗mɛ ꞊ya sɔ ‘ma ö ˗gɔ waa˗ ˮgbʋnggbʋ ꞊gban ˗bha. ˗Yaa kë ˮdhʋ̈ ‘yö ˗a ˮdhuu bha ‘ö ˗a ˗gan ö ˮdhi waa˗ ö yun ‘gü. ‘Yö ˗a ˗kë ˮdhʋ̈, ‘ko ˗ta ‘gbɛ ‘ka ˗dhɛkpaɔyi ˗bha.

‘Mɛ ‘ö ˗a yun ‘gü ꞊ya ta, ˗a ˗mɛ ꞊ya kë ꞊dhɛ ˗kɔ do ‘ö ‘go sië ˗a ma˗ ‘ka, dɔn ˮkpɛa ˗bha ‘ka bha˗ ‘dhö.

21 ˮKwi ˗naa ‘gbɛsɛɛ ‘yaa ‘mɛ ‘ö˗ ˗gɔ

˗Dhɛ ‘ö ˮkwi ˗naa ‘gbɛsɛɛ ‘ö ˗kë ˮsɔn ˗zu ‘ka ˗pë ‘ka ‘yaa ˗bha, ‘ü dho ˗a kë ˗kɔ ‘ö˗ ˗bha yö ꞊nɛ. ˮDhü ‘ö ‘wo ꞊mɔɔ˗ ˗bha ‘ö ‘wo˗ ˗kë ‘gbɛsɛɛ ‘ka, ˗a sɛɛnnë do ˮkan kö ˗a zü bha ‘ü˗ ˮzɔ dɔ kö ˗yö kë ˗ziö ˮsɔn ‘gü ˗pë ‘ka. ˗A ˗gɔ bha, ˗a ˮzɔ ˗bhö kö ˗a ˮsɛɛ ˗yö kë, kö ‘ü ˗a ziö ü ˮsɔn ˗bha.

22 ˗Dhɛ ‘ö ˮkwi ˗naa pë ˗böö ‘ö ‘wo wo ˮsɔn ˗zu ˗a ‘ka ‘yaa˗ ˗bha

꞊Ya kë ꞊dhɛ pë ˗böö ‘ö ‘wo˗ ˗ya ˮsɔn ˗zu ‘ka ˗pë ˮdhiʋ̈ bha, ‘yaa ˗dhɛ ‘ö˗ ˗bha ˮiin ‘mɛ ‘ö˗ ˗gɔ, ˗a ˗mɛ ˗yö ꞊wee ˗bi ‘në sɛɛnnë waa˗ ‘seng˗ -bi sɛɛnnë kaan˗ ˮkwëë ˗ya ˗ya ˮsɔn ˗zu ‘ka ˗pë ˗ta. ˮKɛɛ ˗yö ˮsɔn ˗zu ‘ka ˗pë bha, ˗a ˗dhɛ ‘ö yöö˗ ziö ö ˮsɔn ˗bha bha, ˗a ꞊tɔɔ ꞊kö ˗blɛɛsü ˮyi ‘ka kö pë ˗bi bha, ˗yö ‘ma˗ ‘gü ˗së ‘ka. ꞊Ya ‘go mü kö ˗ya ziö ö ˮsɔn ˗bha. ˗Yö ˗dho ˗a ˮsɔn ‘zu˗ ˗së ‘ka ˗dedewo.

‘Mɛ ‘ö ‘seng˗‘yaa ˗a ˗gɔ, ˗yö ˗mɔɔ ˗a ˗bha ‘ö˗ ˗kë ꞊wee ˗bi doseng ‘ka.

23 ‘Mɛ ‘ö˗ bhɛaˮ ˗dhɛ ꞊ya ‘to ˗nɛɛsi

  ˗A ˗mɛ ˗yö ˮyi ‘në ‘bha dɔ pɛng ˮdhiʋ̈. ꞊Ya ‘kun kö ˗a ˗mɛ ˗ya bho ‘mü ˗yö ꞊wee ‘në ‘bha ˗da ˗a ˮpiʋ̈ ˗ya mü.

24 ‘Mɛ ‘ö ‘kpin˗ ‘dhö˗ kë sië

꞊Ya kë mɛ ‘kpii˗ ˮiin ‘në ‘kpii˗ ‘ka, ˗a ˗mɛ ˗yö ˮyi ‘ö ꞊wee ‘në ‘bha ‘dhö ˗a ˗bha, ˗a ꞊loo ö ꞊kwɛɛ˗ kö ˗ya ˮgan ö yun ‘gü.

25 ‘Mɛ ‘ö yi ‘yaa ˗da sië ˗a ˮyan –bha

‘Mɛ ‘ö ˮdhʋ̈ bha, yɛɛnˮ ˮpiʋ̈, ˗a ˗mɛ ˗yö ö ‘zu ˮyi ‘wɔɔ˗ ˗wɔɔ ‘ka. ‘Kwa˗ pö ˮdhʋ̈ kö kwa˗ pö ˮyi ‘ö ‘yaa ˮwɔsü ˮiin ‘ö ‘yaa ˗sɛa. ꞊Ya ‘go mü, ˗a ˗mɛ ˗yö ˮnɔnɔ ˮwɔwɔsü ˮvɛdhɛ ˗yan do mü kö ˗yö gun‘waannu ˗naa. ꞊Ya ‘go ‘bha wo ‘mü, ‘ö sü ‘yënng˗ ˗ya mɛ ˗gɔ ꞊zinng ‘gü ˮtʋ̈ng ˗bha ‘ö dho ‘ö yö ˗a ‘ka yɛɛnˮ ˮpiʋ̈ ˗bha, ˗a ˗mɛ ‘ya ‘dho ˮkaflɩɩ ˮiin ‘pë ‘ö ‘wo˗ ‘te˗ kë bha, ˗a ‘bha mü˗ tongtongdhö.

26 ˗Dhioo ˗nu ‘ö ‘ö ‘wo –së kwa –bha ‘ka

˗Blɛɛsü ‘gü:

‘wëëga ‘në ‘bha ꞊ya kë ‘mɛ ‘ö ˗a ˗gɔ, ‘ö˗ ˗mɛ ˮpiʋ̈ ꞊dhɛ ‘ö ö bha ‘në ˗ta ‘kun kö ˗yö kë ö faan ‘gü ˗së ‘ka ˮtʋ̈ng ꞊gban ‘gü, ˗a ˗mɛ ‘ya ‘dho we ˮnɛɛnɛɛ ‘dhɔ˗ ö bha ‘në bha˗ ˗dhɛ. 

˗A꞊plɛ ˗naa: 

˗a ˗mɛ ˗yö ˗tɔyaan ˗nu, ˮgwɛɛ ˗nu, ˮnɔnɔ ˗sɛa ˮiin ꞊kplü ‘kun ˗sü, ˮiin ˮdhü bhɛ ˗nu ‘ö ‘wo ˗kë ˗nu wo dhöng˗ (seɩˮ), ꞊tanmatii ˗nu, ze ˗nu, ˮkpako ˗nu, ˗bhangglöö (˗bandhe) ˗nu, ꞊vokaa ˗nu, ˮmanggloo ˗nu, glɔɔ ˮnɛɛnɛɛ ˗nu ‘ö ˗da ˗a ‘ka ˗a ˮwɛɛ ‘bha ˗nu ˗bha bha, ˗a ˗mɛ ˗ya ‘dhɔ ö bha ‘në ˗dhɛ ˮtʋ̈ng ‘gbɛ ˗dhɛ ‘gü.

˗A ˗yaaga ˗naa: 

dhebë ‘ö ‘në ˗dee ‘ö˗ ˗gɔ ˮyɔn ˗bha, ‘pë ˗nu ‘ö ‘kwa go ˗a ˗nu ‘tɔ ma˗ bha, ˗a dhebë ‘ö ˮdhʋ̈ bha, ˗ya ˗nu ˗bhö ˮtʋ̈ng ‘gbɛ ˗dhɛ ‘gü, kë ˮdhʋ̈ kö ˗yö ˗da ˗a ‘yɔn ‘gü ˗së ‘ka, kö ˗yö kaan˗ ˗a ˮyɔn ˮyi ‘ka, kö ‘në ˗yaa mü,˗yö kë ö faan ‘gü ˗së ˗dede ‘ka.

˗A ˗yiisiö ˗naa: 

baa ‘ö ˗kë ˗bhö ˗baa ‘ka bha, ˗a ˮdhɛ bha, ˗kwa nëng kë ˗a ˗bhö ˗sü ˗bha. ˗Bhöpë ˗së ˗dede ˗mü. ˗Yö mɛ ˗da mɛ faan ‘gü. Kwa ˗mɔɔ ˗a ˗bha ‘ö ‘kwa ˗a ꞊flügüdhe ˗kë ‘pö.꞊Ya ‘go mü, ˮwɩsɩ ˮdhɛ ˗nu, ze ˮdhɛ ˗nu, kplɔɔˮ ˮdhɛ ˗nu waa˗ ˮkwi ˗a ze ˮdhɛ ˗nu ‘wo bha, kwa ˗mɔɔ ˗a ˗nu ˗bha ‘ö ‘kwa ˗a ˗nu ˮkpɛa kpɔ ‘ö ‘kwa˗ ˗nu ˗bi bho ‘dodo ‘ka, ‘ö ‘kwa˗ ˗nu ꞊kaan –dee ‘në ˗nu ˗bha ˮbhaa ˮyi ‘ka. ˗Yö ‘në ˗nu ˗da faan ‘gü.

27 ˮSɛɛ ˗slëë

˗A ˗dhɛ ˗ya ˗bha kö ‘kwa ˮsɛɛ ˗slëë ˗da ꞊sië ꞊sië kwaa˗ ˗bhöpë ˗nu ‘gü, ‘kwa˗ ˗nu ˗bhö ‘ka,. ˗A kë ‘ö ‘kwa dho wo˗ ˮdhʋ̈ bha, ˗a ˗gɛn ˗mü ꞊dhɛ ꞊ya kë ˮdhʋ̈, ˗yö ˗dho kwa gba˗ pë ˗bhö ˗dhɔ ˗nu ‘ka, ‘ö ‘nii˗ ˗da kwa ‘gü.

‘Mɛ ‘ö ˗a ˮpiʋ̈ ‘zü ‘ö kë ˮtan bho ˗mɛ ‘ka, ˗a ˗mɛ ˗yö ˗mɔɔ ˗a ˗bha ‘ö ˮsɛɛ ˗slëë bha ˗a ˗bhö ˮzɔ ˮyɔn ‘ka ˮiin ˮsukadhu ‘ka. ‘Mɛ ‘ö ˗yaa kë ˮdhʋ̈ ‘ko ˗ta ‘gbɛ ꞊sië ꞊sië, ˗a ˗mɛ ˗wo ˗yö ˗dho dhi˗ ꞊dhɛ ˗maa ‘në ‘bha ‘ö ˮtan bho˗ ˗naa ˗dhɛkpaɔ ˮdhiʋ̈ ‘ö ˗a ˗wo ‘dhö ˗së bha, ˗a ‘dhö.

28 ˗Bhöpë ‘bha ‘ö ‘wo˗ ˗dhɛ ˮkwi ˗wo ‘gü karɔtö, ˗a kë ˗yë

˗Blɛɛsü ‘gü,

karɔtë bha, dhebë ‘ö ‘gbiöö˗ kö ˗ya ꞊dhiëë, ˗ya ˮyi bho, kö ˮtʋ̈ng ‘ö˗ ‘ka ‘gbiöö˗ bha ˗yö nëng kë ˗a ˮyi mü ˗sü ˗bha, ˗a ‘në ‘kpɔ ˗sü ‘yaa ꞊gbɔɔn, ‘yaa kë ˮgbɩɩ˗.

˗A ꞊plɛ ˗naa,

‘në ‘ö ˗a ˮgblü ‘dhö ziö sië ˗yaa ˮyi mü, ˗a ˗bha ˮgblü ziö ˗yö ˗yën.

˗A ˗yaaga ˗naa,

‘mɛ ‘ö ˗a ga ˗yö ‘ko ˮdhiʋ̈ ˗dhɛ ˗nu ꞊wa ‘to ˗nɛɛsü, ꞊ya nëng kë ˗a ˮyi mü ˗sü ˗b̄ha, ˗yö ˗kë ˮklʋ̈ʋ̈klʋ̈.

˗A ˗yiisiö ˗naa,

‘mɛ ‘ö nëng ˗kë ˗a ˮyi mü ˗sü bha, ‘yaa kë zii ˮvaandhö. ˗A ˗gɛn ˗mü ꞊dhɛ pë ‘bha -nu -wo kwa ꞊yɔɔn ‘gü, ‘ö ‘wo ˮslë ꞊mɔɔ- -bha kö -wo kwa kë zii; kɔrɔtë ˮyi bha -yö -ziö -a ˗nu ˗gɔ zë -sü -gɔ.

29 ˗Më ‘ö ‘kwa dho ˗a ˗bhö kö ˗kë ˮklʋ̈ʋ̈klʋ̈sü ˗yö kë kwa ˗gɔ. ˮYua ˗nu ‘ö ˗bhöpë ˗nu ‘ö ‘waa ˗tiaandhe ‘wo˗ nu mɛ ˗dhɛ

‘Mɛ ‘ö ˮdhʋ̈ dodo ‘ka, ˗a ˗bhawɔn ˗ya ˗bha kö ˗yö pëbhee ˗së ˗bhö, kö ˗yö ˗ba ˗tiaandhe ‘ka, ˗yö kë ö faan ‘gü, ˗yö yë kë ˗dedewo ö kë ˗kɔ ˗ta ˮklʋ̈ʋ̈klʋ̈ ˗dhɛ ‘gü ˗kpɛawo.

ˮYua ‘gbɛ ˗dhɛ ˗wo mü ꞊dɛɛ ‘ö ˗a ˗nu ˗gɛn ‘dhö ˗gban ˗bhöpë ˗nu ˗bha ꞊mɔɔ ‘ö ‘yaa˗ bho mɛ ˗ta ‘kɔdhi ‘gü bha, ˗a ˗nu ˗bha.

‘Mɛ ˗nu ‘ö faan ‘yaa ˗a ˗nu ˗bha ˮiin ‘ö ʼwaa wo ˗de ꞊slɔɔ ˗dhɛ yö ˮyua ˗gɔ bha, ˗a ˗gɛn ˗mü ꞊dhɛ ‘waa pëbhee ˗tiaandhe ‘ö ˗a ˗dhɛ ‘dhö˗ ˗bha ˗wa ˗bhö, ˗a ˗nu ˗bhö; ˮiin pëbhee ‘yaa ꞊mɔɔ ˗a ˗nu ˗ta. ‘Mɛ ˗nu ‘ö ‘wo ˮdhʋ̈ bha, ˗bhöpë ˗saan ˗ya ˗nu ˗bha. ˗A ˗wɔn ‘gü ˮyua ˗nu ‘ö ‘wo ‘mɛ ˗nu ‘ö ‘wo ˮdhʋ̈ bha ˗a ˗nu ˮdhiʋ̈ ꞊slɔɔ ˗wo ‘gbɛ. 

꞊Ya kë ‘në ‘sɛɛnnë ˗nu ‘ka, ˮyua ˗nu ‘ö˗ ˗nu ˗kë ˗bhöpë ˗saan kë ˗sü ˮgblʋʋ ˮpiʋ̈, wo ꞊nɛ: 

* ꞊Ya kë ˮdhʋ̈ ‘waa ˮgla, ‘waa ˗ba wo ˗ba ˗kɔ ˗ta. ‘Waa faan ‘sü.

* ˗Wo ˗to ˮsia˗, ˮiin ˗gleng ˗tiaandhe ‘yaa kë ˗a ˗nu ˗bha. 

* ˗A ˗nu ‘gu ˗yö ˗dɔ ˗a ˗nu ˮdhiʋ̈ ‘ö˗ ˗nu dɔɔ ˗nu (˗gbe ˗nu waa˗ ˗nu ˗gɛn ˗nu) ‘wo ˗kë ˮkangkang ˗nu ‘ka.

* ˗A ‘në ˗nu ‘ö ‘wo ˮdhʋ̈ bha, ˗wo ˗kë ˮwɔɔn ˗wɔɔ ˮiin ˗a ˗nu ˮdhiʋ̈ ˗yö ˗kë ˮnuaa ˗nuaa ‘ka.

* ˗A ˗nu ˗gɛn ˗nu, ˗a ˗nu wë ˗nu waa˗ ˗nu ˗kɔ ˗nu ˗wo ˗kë ˗nu wo ˗bhlasü ‘ka. ˗A ‘bha ˗nu ꞊ya kë bhiëë ˮiin pë ‘bha ˗yö ˗wo ˗nu wo ˗a ˗nu kwi ˗bha.

* ‘Në ˗nu ‘ö ‘wo ˮdhʋ̈ bha, ˮgblü ziö ˗yö ˗gwëë ˗a ˗nu ˗bha. Mɛtii ꞊bɛdhɛ waa˗ ˮkwi ꞊bɛdhɛ ˗nu bha, ˗wa ˗nu ˗gba ‘ka, ˮkɛɛ ‘yaa ˗yan. ˗A ˮgblü ziö ‘yaa yën 

* ˗A ‘bha ˗nu ꞊ya kë, ˮyua ‘bha ˗nu ˗yaan ˗yö ˗kë ˗a ˗nu ‘gü, ‘ö ˗a ˗kë ˮdhʋ̈ ˗sü bha˗ ‘gü, ‘ö ˗dhiëë ˗nu ‘wo dɔ ˗a ˗nu ˗bha ˮvaandhö ˮvaandhö, ˮiin ‘ö˗ ˗nu ˮtʋdhɛ ˗nu ‘wo ˗bhla ˗nu wo ꞊sië. ˗A ‘bha ˗nu ‘ka ‘zü, ˗a ˗nu ˮbhluu ˗nu bha bhiëë ˗yö ˗ya ˗a ˗nu ˗bha.

* ‘Në ˗nu ‘ö ˗bhöpë ˗saan ‘ö ˗kë ˗a ˗nu ˗bha ‘kɔdhi ‘gü ˮdhʋ̈ bha, ˗a mɛ ‘bha ˗nu ˗gɔ ˮdhɛ ˗yö ˗kë ˮwaan ˗waan ˮiin wun ‘gbɛ ‘yaa kë ˗a ˗nu ꞊gwinng˗.

*˗A ˗nu ˮyan ‘gü ˗yö ˗kë ˮluu ˗luu. 

꞊Ya ‘go ‘në ˗nu bha˗ ˗nu ‘gü, mɛ ˮgblʋ̈gblʋ̈ ‘dhɛ ˗nu ‘ö ‘wo to, ‘ö woo ꞊de ‘pö ˗bhöpë ˗saan ‘ö˗ ˗nu ˗bha bha, ‘pë ‘ö˗ ˗nu ˮdhiʋ̈ ꞊slɔɔ ˗a ‘gbɛ ˗dhɛ ‘gü yö ꞊nɛ:

* Mɛ ‘bha ˗nu bha, faan ‘yaa kë ˗a ˗nu ˗bha. ꞊Ya ‘go mü ˗a ˗nu sëë ꞊në ‘ö bho ‘gbɛ.

* Pë ˗bhö ˗sü ˗faan ‘yaa kë ˗a˗nu ˗gɔ.

* Bhiëë ‘yaa ˮkan ˗a ˗nu ˮdhi ˮgʋ̈ng ˮpiʋ̈ ˗dhɛ ˗nu ‘gü.

* ˗A ˗nu ˗gɛn ˗nu ˗wo ˗kë ˗bhla ˗sü ˗nu ‘ka ˮiin ‘zü ‘gbinki ˗gbinki ‘ka.

ˮYua ‘bha ˗nu ˗wo mü ˗a ˗nu ˗gɛn ˗yö ˗mɔɔ ˗bha ‘ö ˗gban ‘wɔn ˮwɛɛ ‘bha ˗nu ˗bha, ˮkɛɛ ˗a ˗gbɛ ˗dhɛ ‘gü, ˗yö ˗sü pebhee yaa ˗bhö ˗sü ˗nu ˗bha.

˗A ˮyua ˗nu ‘ö ‘wo ˮdhʋ̈ bha, wo ˗mü:

mɛ zuëˮ ˗ta ˗ma ˗sü ˗nu, mɛ ˮtʋ ‘gü vi ˗sü ˗nu, ꞊gbaɔdhɛ ˗bha ‘në ˗nu ‘sü ˗sü ˗nu, ˗gɔ ‘gü ‘wü ˗nu, ꞊gwan ˗bha ˗kan mɛ ˗ta ˗sü ˗nu, mɛ kwi ˗bha ˮkpɛa ‘kpɔ ˗sü ˗nu, ˮyua ˗bha ˗ya mɛ ˮbhluu ˗bha ˗sü ˗nu waa˗ mɛ zuëˮ ˗kë ˗nɛɛsü ˗sü ‘ö ‘wɔn ˗nu ‘gü, ˗a ˗nu ‘ka.

˗Kwaa ‘wɔn dɔ˗ ‘ka ꞊dhɛ pebhee ˗tiaandhe ˗bhö ˗sü bha, ˗yö mɛ ˗dhü ˗takɔɔ ˮyua ˗nu ˗gɔ. ˗Bhöpë ˗së ˗nu bha, ˗wa ˗kë ‘ö mɛ kwi ‘ö dɔ ˮyua ˗gɔ ˗gɔn ˗yan ‘gü.

•  ˗Yö ˗së kö ‘kwa ˗a dɔ ‘ka ꞊dhɛ ˗bhöpë ‘ö ‘yaa ˗tiaandhe, ˗a ˗bhö ˗sü bha, ˗yö mɛ ˗gba ˮyua ‘gbɛ ‘ö ‘kwa ‘go sië˗ ˗nu ‘tɔ ma- bha, ˗a ˗nu ‘ka. ꞊Ya ‘go mü ˮyua ‘dhɛ ˮʋʋ ‘dhɛ ‘ö nu ‘mɛ ‘ö pebhee ˗saan ‘dhö ˗bha, ˗a mɛ ˗gɔ, ˗a ˗mɛ ‘yaa ꞊mɔɔ˗ ˗bha kö ˗yö dɔ ˗a ˮyua bha˗ ˗gɔ ˗gɔn ˗yan ‘gü. ˗A ˗gɛn ˗mü ꞊dhɛ kö faan ‘yaa ˗a ˗mɛ ˗bha.
• 


• ‘Në ˗nu ‘ö ‘waa pë ˗tiaandhe ˗bhö bha, kö ˮglüziö ˗yö nu ˗a ˗gɔ, ˗yö ˗kë ˮgbɩɩ˗. ˗A ‘gbɛ ˗dhɛ ꞊ya kë, ˗a ˗nu ˗gɔ ˗yö ˗to ˗a ‘gü.
• 
• ꞊Kpiëë kaa˗ ‘gü, ‘yaa ˗së ‘në ˗nu ‘ö pëbhee ˗saan ‘ö˗ ˗nu ˗bha ‘kɔdhi ‘gü, ˗a ˗nu ˗bha ‘ka. ˗A ˗gɛn ˗mü ꞊dhɛ ˗yö ˗mɔɔ ˗a ˗bha ‘ö˗ ˗nu zë.
• 
• ‘Në ˗nu ‘ö ‘wo ˮdhʋ̈ bha, ˗foodɔn ‘yaa ˮkan ˗a ˗nu kpö ‘gü. ꞊Ya ‘go mü ˗yaa pö yöö ˗a ˗nu kë, ˗ya ˗nu ˗kë ˗dedewo.
• 
‘Mɛ ˗nu ‘ö ˗bhöpë ˗saan ‘ö˗ ˗nu ˗bha bha, ˮyua ˮwɛɛwɛ dë ‘ö ˗kë ‘kpin˗ ‘ka ya, ˗yaa ˗nu kë, ˗yö ˗gwëë ˗a ˗nu ˗bha ‘ö ˗kë ˮgbɩɩ˗. 

Pëbhee ˗tiaandhe ˗bhö ˗sü bha, ˗yö ˮyuamɛ ˗ta ˗kun ‘ö ˗kë ˮklʋ̈ʋ̈klʋ̈ ˮvaandhö.

Pëbhee ˗tiaandhe ˗yö ˮyua ˗bhɔ mɛ ‘kataa ꞊gblɛɛn, ‘ö go ‘mü ‘ö˗ ˗kë ‘ö ˮyuamɛ bha ‘ö ˗kë ˮklʋ̈ʋ̈klʋ̈ ˮvaandhö. Yö ꞊në ˗a ˗wɔn ‘gü, ‘yö ˮyua ‘dhö ‘mɛ ‘ö˗ kë sië, ˗a ˗dhɛ ‘dhö ˗a ˗bha kö ˗a ˗mɛ ˗yö pë ˗tiaandhe ˗bhö.

˗Bhöpë ˗nu ‘ö kwa ˗dhü ˗bhawɔn ‘dhö˗ ˗nu ˗bha kö ‘kwa˗ ˗nu ˗a ˗dhɛ 

˗Bhöpë ˗nu ‘ö̈ kwa ˗bhawɔn ‘dhö˗ ˗nu ˗bha kö ‘kwa ˗a –nu ˗bhö kö ‘kwa ‘to kwa faan ‘gü ˗së ‘ka ˮtʋ̈ng ꞊gban ‘gü bha, ˗a ˗nu ˗gɔɔ ˗yö ˗yiisiö. ˗A ˗dhɛ ˗ya ˗bha kö ‘pë ‘ö ‘kwa dho ˗a ˗bhö yi ꞊gban ‘ka bha, ‘kwa ˗a ˗nu ‘sɛɛnnë ‘sɛɛnnë ‘sü ˗a ˗gɔɔ ˗yiisiö bha ˗a ˗nu ‘gü ˗dɔɔndhö ‘kwa ˗a ˗nu ˗da ‘ko ˮpiʋ̈ kwaa˗ pëbhee ‘ö ˗dhɛkpaɔyi ˗bha, ˗a ‘gü.

˗Bhöpë ˗gɔɔ ˗yiisiö ‘ö ‘wo ˮdhʋ̈ bha ˗a,

kpö ˗gɔɔ ˗blɛɛsü ˗mü:

1) ˗bhöpë ˗nu ‘ö ‘wo kwa ꞊nëng, kwa ˗tëng, kwa zuëˮ ga waa˗ kwa ˗dhɛ ˮwɛɛ ‘bha ˗nu ‘ö ‘wo kwa ‘gü ˗a ˗nu ˗gɔ yö ‘kwëë˗ ˗së ‘ka, ˗wo ˗mü. ˗Bhöpë ˗nu ‘ö ‘wo ˮdhʋ̈ bha wo ꞊në ‘ö mɛ ˗yaa ˗nu ˗bhö ‘yö mɛ ˗yö ꞊kpɛa mɛ kpɛa˗ ˗kɔ ˗ta ˗së ˗dede ‘ka. ‘Mɛ ‘ö˗ ˮpiʋ̈ ‘ö kë ö kwi ‘gü, ‘ö kë ö faan ‘gü ˗a ˗dhɛ ˗ya ˗bha kö ˗dhɛkpaɔyi ꞊gban ‘ka ˗yö ˗bhöpë ˗nu ‘ö ‘wo ˮdhʋ̈ bha, ˗a ˗nu ˗bhö ˗tiaandhe ‘ka ˗ya ˗zo ‘kun. ˮKɛɛ ˗yö kë ˗a ‘dhɛ ˗nu ‘ö ‘wo ˗tun ˗së, ‘ö ‘wii see˗ kö ˗a ˗nu ‘ka.

Wo ˗mü: 

1) ˗tɔyaan, wü, ˗tɔ, ‘yuöö˗ ˮkpɛa, ˮnɔnɔ, ˮnɔnɔ ꞊kplü ‘kun ˗sü, ꞊kɛnng, ˮtʋʋ ˗dhɛ ‘gü -pë ˗nu ‘ka.

2) ˗A ‘dhɛ ‘ö ‘wo dɔ ˗a ˗dhɛ ˗nu bha ˗a ˗nu ˮpiʋ̈ wo ˗mü:

ze ˮkpɛa, ˮgwɛɛ, ze suu ‘ö ‘wo˗ ˗dhɛ ‘sozia, , kplɔɔˮ, karɔtö, 

3) ‘Yö a ‘dhɛ ˗nu ‘ö ˗nu ga doseng në ‘ö ˗bhöpë ‘ka ꞊dhɛ ˗mlü ‘ö ‘wo ˗a zɔn wöng ‘ka ˗a ‘dhö, ˮklëën ˗nu ‘dhö, ‘wo dɔ mü. 

˗Bhöpë ˮpɛpɛ ‘ö ‘kwa ‘go sië ˗a ˗nu ‘tɔ ma˗ bha, ˗yö ˗së kö ‘kwa ˗a ˗nu kaan˗ ˮkwëë kwaa˗ pëbhee ‘gü. ‘kwa ˗a ˗nu ˗bhö. Kwa ˗mɔɔ ˗a ˗bha ‘ö ‘kwa:1, 2, 3 ˗nu bha, ˗a ˗nu ‘bha ‘në ‘bha ꞊kaan ˮkwëë kwaa˗ pëbhee ˗nu ‘gü. ˗Kwaa kë ˮdhʋ̈ yi ꞊gban ‘ka. 

˗A kpö ˗gɔɔ ꞊plɛ ˗naa: ˗bhöpë ˗nu ‘ö ‘wo ˮsiʋ̈ ˗ya mɛ kwi ‘gü, ‘ö ‘wo ‘nii˗ ˗da mɛ ‘gü

˗Bhöpë ˗nu ‘ö ‘wo ˮdhʋ̈ bha, ˗wo ꞊dhɛ ˮwɔ ‘ö ˗ya ˮsiʋ̈ ˗bha, ˗a ‘dhö. ‘Mɛ ‘ö yë ˗kë ˮgbɩɩ˗ ˗dedewo, ˗a ˗bhawɔn ˗ya ˗bha kö ˗ya ˗nu ˗bhö. Wo ˗mü pë ˮnɛɛ ˗nɛɛ ˗nu waa˗ ˗a ‘dhɛ ˗nu ‘ö ‘wo ˗kë ꞊dhɛ baa ˗nu ‘dhö ˗a ˗nu ‘ka. ˮKɛɛ ‘yaa ˗së kö mɛ ˗yö mɛ ˗gɔ ˗gban woo doseng ˗zë ˗a ˗nu ˗bhö ˗sü ˗nu ‘gü. ˗Ya kë ˮdhʋ̈ faan ˗yö ˗go mɛ ˗bha. ˮSukadhu ˗pë ˗nu bha wo ˗mü: ˮsukadhu ˗dede ˗ya ˗a ‘dhö, ˮzɔyɔn ‘dhö, glɔɔ ˮnɛɛ ˗nɛɛ ‘dhö, ˗a ˗nu ‘ka. 

꞊Ya ‘go mü, ‘pë ˗nu ‘ö ‘wo ˗kë ꞊dhee kë ˗pë ˗nu ‘ka woo ꞊de ‘pö kwa ˗bhawɔn ˗ya ˗nu ˗bha.

Wo në ‘ö ‘wo ˗kë ꞊dhee ˗ya ˗pë ˗nu waa˗ bhɛ ˗ya pë ˗nu ‘ka. Wo ˗mü: köng, ˗mlü, ˮklëën, ˮwɩsɩ, ˮkuu˗, baa, ˮplëë˗, ꞊piaa ˗glɔɔ, waa˗ ‘dhɛ ˗nu ‘ö ‘wo bhɔ ˮwɩsɩ ˗bha ‘ö ˮkwi ‘dhö˗ ˗dhɛ ‘pɔmö dö ‘tɛɛ˗, gën, doo, ꞊kɔnng kɔnngblë ˗nu ‘ö ˗da ˗a ‘ka ˗a ˮwɛɛ ‘bha ˗nu ˗ bha, ˗a ˗nu ‘ka. 

˗A kpö ˗gɔɔ ˗yaaga ˗naa ˗mü:

ˮYɔn ˗pë ˗nu ‘ö ‘wo ˗kë: wü ˮyɔn ˗nu, ˮyɔn ‘ö wo˗ ˗da ˮtʋʋ ˗bha ˗nu, ˮtukpɛ ˮyɔn ˗nu, ˮkwi ˗a ‘pë ‘ö ‘wo˗ ˗da ‘bluu˗ ‘gü ‘ö ‘wo˗ ˗dhɛ ‘bëë˗, ˗a ˗nu, ˗bhöpë ˗nu ‘ö wo ˗kë ˮgwɛɛ ˗nu, ˮdhʋngbhɛɛ ˗nu, ze ‘ö ‘wo˗ ˗dhɛ ‘sozia ˗nu, ˮkpako ˗nu , ꞊vokaa ˗nu waa˗ ˮnɔnɔ ˗nu ‘dhö, ˗a ˗nu ‘ka. 

˗A ‘dhɛ ‘ö ‘kwa ‘go sië ˗a ˗nu ma bha, kwa kwi ˗bhawɔn ˗ya ‘sɛɛnnë ‘sɛɛnnë ˗bha. ˮKɛɛ ˗kwaa ‘gü ma ˗së ‘ka ꞊dhɛ, ˮyɔn ˗pë ˗bhö ˗sü ‘ö ‘wo˗ ˗ziö ˗naa ‘gü bha ‘yaa ˗së.

˗A kpö ˗gɔɔ ˗yiisiö ˗naa ˗mü

˗Bhöpë ˗nu ‘ö ‘wo ˗kë kwa ˗dhü ˗takɔɔ ˗pë ˗nu ‘ka ˮyua ˗gɔ ˗a ˗nu ‘ka. Wo ꞊në ‘ö ‘wo pëbhö ˗sü ˗dhɔ ˗da mɛ ˗bha, ‘ö ‘wo faan ˗da mɛ ‘gü, ‘ö ‘wo mɛ ꞊yɔɔn ˗kë ‘gbɛ .˗Bhöpë ˗nu ‘ö ‘wo ˮdhʋ̈ bha wo ꞊në ‘ö ‘wo ˗a˗ ˗kë ˮdhʋ̈ ‘yö kwa ˗dhü ‘gü ˗dhɛ ‘ö ˗kë ˗tiaandhe, ‘ö kwa ꞊yɔɔn ‘ö ˮta sü ˗së ˗dede ‘ka kwa ‘gü. ‘Kwaa˗ ˗nu ˗bhö ˗sië ˮtʋ̈ng ‘ö ˗a ˗nu ‘gü, ˮyua ˗yö kwa ˗kë. Woo do bha ꞊në ‘ö ‘wo ꞊yɔɔn ˗da kwa ‘gü. Wo ꞊në ‘ö ‘wo˗ ˗kë ˮdhʋ̈ ‘yö kwa ga ˗nu, kwa ˮsɔn ˗nu ˗wo to ˮslʋ̈ʋ̈slʋ̈ ˗dhɛ ‘gü. 

Wo ˗mü: wü ˮbhluu ˗nu, ˗tɔyaan ˗nu, ‘yuöö˗ ˗nu, ˮnɔnɔ ˗sɛa ˮiin ꞊kplü ‘kun ˗sü ˗nu, ‘pë ˗nu ‘ö ‘wo go ˮtʋʋ ˗dhɛ ‘gü ( ˮiin ziaadɛnng ‘gü) ˗nu, ˮdhü bhɛ ˗nu, ˮyɔn ˮpuu ‘dhö, ˗a ˗nu ‘ka. ˗Bhöpë ˗nu ‘ö ‘kwa ˗a ˗nu ga ˗bhö ꞊dhɛ ˗mlü ‘dhö, ˗a ˗nu ‘ka.

Mɛ ‘gbɛdhɛ ˗wo pë ˗bhö, ˮkɛɛ ‘waa ˗a ˗bhö ꞊dhɛ ˗kɔ ‘ö˗ ˗dhɛ ‘dhö˗ ˗bha ꞊dhɛ ˗wa ˗bhö ˗a ‘ka, ˗a ‘dhö. ˗Bhöpë kpökpö ˗gɔɔ ˗yiisiö ‘ö ‘kwa ˗a ˗nu ‘tɔ ma bha, mɛ ‘bha ˗nu ˗zë ˗wo wo ˗gɔ ˗gban ˗a ˗gɔɔ doseng në˗ ˗bhö ˗sü ‘gü. ˗Mlüga ‘dhö, baa ‘dhö, ꞊piaa ˗glɔɔ waa˗ köng (ˮkpɛa) ꞊në ˗a ˗nu ˗bhö ˗sü ‘gü ‘ö ‘wo dho˗ ‘ka. ˗A ˗kë ˮdhʋ̈ ˗sü bha ‘yaa ˗së. ‘Ka ˗a kë ˮdhʋ̈, kö ‘kaa pë ˗bhö ˗tiaandhe ‘ka. ˗bhöpë ˗nu ‘ö ‘wo go ˗a kpö ˗gɔɔ ˮwɛɛ ‘bha ˗nu ‘gü ꞊dhɛ: ˗tɔyaan ‘dhö, wü ‘dhö, ‘yuöö˗ ‘dhö, ze ‘dhö, ˮgwɛɛ ‘dhö, ˮtʋʋ ˮdhɛ ˗nu, ˮdhü bhɛ ˗nu waa˗ ˮwɛɛ ‘bha ˗nu ‘dhö, ˗kwaa ˗nu ˗bhö ‘pö ˗nu wo. ˗A ˗kë ˮdhʋ̈ ˗sü bha ꞊në pë ˗tiaandhe ˗bhö ˗sü ‘ka. ꞊Ya kë ˮdhʋ̈ ‘yö mɛ dho ‘to˗ ˮklʋ̈ʋ̈klʋ̈ ˗dhɛ ‘gü.

30 ˮYan kë ˗yua (Apolo)

Apolo ‘ö ‘mɛ ‘ö˗ kë sië ˗a ˮdhɛ ꞊nɛ. ˗A ˗mɛ ˗yö baa ˮdhɛ ˗kpa, ˗a ˮyi bha, ˗a ˗mɛ ˗ya yö ö ˮyënng

˗Yö ˗ziö apolo ˗gɔ ꞊dhɛ mɛ ˗yö ˗më ˗kë.

31 ‘Mɛ ‘ö˗ ˗bha gɔɔn- -dhɛ ‘yaa –tiaandhe

ˮDhü ‘në ‘bha ˗yö ˗dhö, mɛ ‘gbɛ ˗dhɛ ˗wa ˗kë döng ˮdhü ‘ka. ˗Yö ˮziɔɔn ˗ziɔɔn ‘ka ꞊ni. ˮGwɛɛtaa ˗mɛ ˗nu ˗wa ˗dhɛ ꞊ziɔnng. ˗A ˮdhɛ bha, ‘mɛ ‘ö faan ‘yaa ˗a ˗bha gɔɔndhɛ ˗bha, ˗a ˗mɛ ˗ya ˮdhɛ bho kö ˗ya ˗da ˮyɔɔ ˮpiʋ̈, ˗yö ˗slëë ‘në ‘bha kë˗ ˗bha, kö ˗ya ꞊gban ˗da ‘kwëë˗ ˗ya ˗nu zɔn. ꞊Ya ö bo˗ zɔn ˗sü ‘ka, ˗ya ˗da we ˮpuu ‘në sɛɛnnë ˮpiʋ̈ ˗ya mü. ꞊Bɛdhɛ ˗së ˗dede ˗mü.

32 ˮYi -bha -go mɛ kwi ‘gü -sü

‘Në ‘gbɛ -dhɛ -wo mü ‘ö ˮgblü ziö -ya yö -a –nu -bha ‘ö - -nu -gɔ ‘ö to- ‘gü. -A -gɛn -mü ꞊dhɛ ˮyi ꞊ya ‘go -a -nu kwi ‘gü. ˮYi -bha -go mɛ ‘gü -sü bha, -a ‘gbɛ -dhɛ -yö -sü ˮgblü ziö ˮgbɩgbɩ -nu në- -a -nu -bha. -Ziaanwo kö -pë -yö -da –a ‘gü, kö -a -ta -kpɛɛ ꞊ya dɔ do. ˮYi yö -mɔɔ -a -bha ‘ö go mɛ ˮgblʋ̈gblʋ̈ -nu kwa kwi ‘gü, ˮkɛɛ ‘në -nu ꞊në -a -nu -bha ‘dhö ˮgbɩɩ-. ˮYua bha, -ya -nu -zë ˮvaandhö ˮvaandhö. ꞊Ya kë ˮdhʋ̈, kö -yö -së kö ‘mɛ ‘ö ˮyi ‘ö ‘go sië -a kwi ‘gü, ‘kwa -a -kɔ dɔ. Kwa -dho -a -kɔ dɔ- ‘mü ꞊dhɛ ?

-A -kɔ dɔ -kɔ ꞊nɛ:

* a –mɛ weɩˮ ‘yaa kë ‘gbɛ ˮiin ‘yaa kë -ziaanwo, ˮiin –yö -kë dhuɛngsü.

* -a –mɛ ˮkidhʋng –yö -lɔɔ

￹- a ˮdhi –yö ˮkpɛɛ -kpɔ

* -a ˮyan -nu -wo -dho ‘gü, ‘ö -a ˮyan ˮyi ‘yaa kë.

* ꞊ya kë -dee ‘në ‘ka, ꞊gwinngdhö -ya -kë.

* -a -mɛ zuëˮ -ta -yö -ma ˮvaandhö ˮvaandhö.

* -a -gɛn waa- -kɔ -nu -wo -kë -sɛa.

* -kwaa -mɛ ‘gu -ta kwi ˮgan ꞊ni: ꞊Ya kë ꞊dhɛ ‘yaa ‘dho sië ö ˮgblʋʋ ‘gü ˮvaandhö -së ‘ka, kö ˮyi ‘yaa ‘në bha- ‘gü.

‘Mɛ ‘ö ˮyi ‘ö ‘go sië- ‘gü, -a ꞊bɛdhɛ ꞊nɛ:

-A -mɛ -yö ˮyi mü ‘gbɛ. -Yö ˮdhü bhɛ -nu ˮyi mü. -Yö ˮtʋʋ ˮyi ˮlʋ̈nglʋ̈ng -nu pa. 

‘Pë ‘ö ya -kaa kë kö ‘ka- nu -a -dhɛ: -ka ˮyi -sanngdhe (-zuɛɛbhɛ) ˮiin ‘zü ‘dhiitrë do kë ˮwɔsü. ꞊Ya ꞊dhiëë kö ‘ka ˮsang ˮgblʋ̈gblʋ̈ bha, -a-yan ꞊plɛ dan ˮsukadhu -bi ˮiin ˮzɔyɔn, ˮiin ‘zü ˮsukadhu kpö ˮsɔɔdo ˮiin ‘zü ‘bhawo ˮsang ‘sɛɛnnë bha, -a -yan ˮsɔɔdo dan ˮsukadhu ‘ka. ‘Ka ‘go mü kö ‘ka ˮsang sɛɛnnë bha, -a -yan do ‘ö- -ta ‘ö ˮkan -sü ‘ka ꞊wee bi ˮpiëën -piëën ‘ka -a ‘dhö, ‘seng- ˮyi ˮSang ‘në ‘sɛɛnnë -yan do ‘dhö ( ˮni kö ˮyua -mɛ bha ‘yaa -pe sië). Pë ˮpɛpɛ bha -kaa -nu kaan- ˮkwëë. ꞊Ya kë ‘në sɛɛnnë ˮiin -deenë ‘ka, kaa nu- -dhɛ ˮsang ‘ka. -Kaa nu- -dhɛ -dedewo ꞊sɔbhɛɛ ‘ka. ꞊Ya kë ꞊dhɛ ‘në bha -a ˮgblü ‘dhö ziö sië, kë ˮdhʋ̈ ‘ö ‘ka ˮyi nu -a -dhɛ ‘ö- mü. -Kaa- -bha ˮyi kë ˮbhaa ˮyi ˮö ‘wo- kun ˮbhaa -ta –a ‘ka.

-Kaa nu -a -dhɛ ‘yënng- -kɔ dan ˮsɔɔdhu ˮsɔɔdhu ‘ka (minitë ˮsɔɔdhu ˮsɔɔdhu ‘ka), -yö ‘to-‘ka ˮdhʋ̈ -yö -ya ö weɩˮ bho –sü -bha -së ‘ka.

꞊Ya kë mɛ ‘kpii- ‘ka, -yaa pö yöö ˮyi mü, -yö ˮyi ‘dhiitrë ꞊plɛ ˮiin ö -ziö -ta -a mü -dhɛkpaɔyi -bha. 

꞊Ya kë ‘në sɛɛnnë ‘ka, ‘yii -a mü ‘gbɛ, -yö kë ˮyi ‘dhiitrë do -dhɛkpaɔyi -bha.

꞊Ya kë ꞊tɔn ꞊dhɛ ‘wɔn ˮpɛpɛ bha ‘ka -nu kë kö ‘yaan -yan sië, -ka ‘dho ꞊dhɔtrɔɔ ꞊plöö.

33 ˮGblü ziö

Ka ˮgblü ‘dhö ziö sië:

• -ka -bhöpë ‘ö ˮKwi ‘dhö- -dhɛ karɔtë bha, -a -kpa ˮwɛɛwɛ -së ‘ka. ꞊Ya ma, -a ˮyi ‘dhö oo, -a karɔtë bha ‘dhö oo, -ka ꞊wee ‘në ‘bha kë- -bha kö ‘ka -a ˮyi bha mü, ‘ka- karɔtë -bhö.
• 
• -Ka gwɛ bhɛ ‘ö go ö -dhü ‘gü -dee ‘gü bha, -a ‘sü. -Kaa ˮkɛɛ bho- -	bha, kö ‘ka- -da ˮyi ‘ö ˮsukadhu ‘dhö- -bha, -a ꞊bhaa. ꞊Ya ‘ma- -bha ꞊së ‘ka, kö ‘ka- mü.
• 
• -Ka glɔɔ -pëkë -sü (tan -sü) -bhö.

34 ˮZɔn ˮyɔn bha ꞊bɛdhɛ -mü

Miëë -ya kë ü -bha, ‘ö ‘yaa ga sië, ˮZɔn ˮyɔn –ya –a ‘gü.

1. ʼWaa ʼwɔn yaa "yɔɔbho ʼwɔn yaa ʼka

-Kwɛ -zlaan ʼö ya, -kwɛ -zlaan zii -dede –mü.

"Tϋng ʼbha ʼgü Gbaa" ꞊plöö, ʼyö gɔndë ʼnë do ʼbha bha -a -bha dhebë ʼö ʼnë gɔɔn- do kpɔ. ʼNë ʼö "dhϋ bha, -sëdhɛ ʼö gun- -gɔ -a "suma "yɔɔ ʼyaa gun "tϋng ʼkö bha- ʼgü tongtongdhö.

-A -ga ꞊dhɛkpaɔyi do ʼka, ʼyö waa- ö dhe ʼwo dho "dhɔɔ ʼgü "kwi -pö ʼgü Gbiaan ꞊gwinng- . ꞊Dhɛ ʼö dhebë ʼnë bha ʼö ö bo "dhɔɔ dɔ -sü ʼka, ʼyö pö yöö ö yeekë kö ʼö ʼdho ö -yɛɛbhaa ʼpödhö, ʼyö gɔ sü. Gɔ ʼö ʼkwa "wɩ sië- ʼka ya kwa -mɔɔ -a -bha ʼö ʼkwa- -dhɛ -yakwëë -kë ʼgü -gɔ. -A -gɛn -mü ꞊dhɛ -wa -ya ʼgü, mɛ ꞊gban -wo wo wë -bɔ ʼkwëë-. "Kwi -nu -wo woo- pë -dhɛ basie. -A "tϋng ʼö bha- ʼgü, kö ziaan -yö -tun ʼya- -dedewo. Ziaan bha -a -tadhɛ ʼbha -yö -gun mü, ʼyaa gun -së tongtongdhö. "Yi ga ʼkpii- nü ʼö gun -tɔn ꞊plɛ ꞊zinng ʼgü. -Wa -tɔn ꞊lɔɔ "wɛ ꞊ni, ʼyö ʼwo loo pɔng -ta. Pɔng bha- "kan -sü nü ʼö "gbɩɩ- kö -wa ʼto ꞊wa -ya -tɔn ʼkun -sü -bha. Pɔng ʼö ʼkwa "wɩ sië- ʼka ya, ʼwaa ꞊mɔɔ- -bha kö -wa -zɔn kwaa- pɔng -nu ʼö ʼwo ꞊dɛɛ ʼpö- -nu ʼgü ya, -a -nu -bha -sëdhɛ ʼka. ʼNë ʼö bha -a -bha -sëdhɛ -wɔn ʼgü, ʼdho ʼö ʼwo gun- wo sië gɔ ʼgü bha, mɛ ʼbha -yaa ʼsü, -yaa -ga, ʼyö mɛ ʼbha ʼdhö- sü. -A -bha -sëdhɛ -zë -a -zɔn ʼka "wɛɛ ʼbha ʼyii kë ꞊slɔɔ ʼnu do, "iin ʼyii ʼdho ꞊slɔɔ- "kpʋng ꞊taa ʼö to- ʼka "dhϋ ʼö -kë "dhiëng "dhiϋ ʼto -dhɛ -zë -a ʼka. -A -nu -loo pɔng -ta "tϋng -dede bha kö ʼnë bha -yö ʼnëglɔɔn ʼnë do ʼbha -gɔ. ꞊Dhɛ ʼö -kë ꞊dhɛ gɔ -yö -gun zuu" -zuu zuu" kë sië yaa ʼka bha, ʼyö ʼmɛ ʼö bha ʼö ʼnë bha- ꞊nëng ö -tong -bha. Kwa- ʼwɔn -dɔ ꞊dhɛ gɔ -yaa pö yöö -tɔn ʼkun, ʼyö -a "dhiϋ "ta ʼsü -mɛ -yaa kë, ʼyö -ya -ya ʼka -tɔn -bha -bɛng ʼka, kë "dhϋ kö gɔ ʼya ʼdho pö ʼö bhɔ ö zü ʼka. ꞊Ya -tɔn ʼkun, ʼyö gun -naa ʼgbaannu.

-A -kë "dhϋ -sü bha- ʼgü, -a vuu" -mü -vuu -mü vuu" -mü ʼö gun kë sië bha, kö gɔ -yö ꞊zang "zang kë sië.

"Eke kwa dë -nu -wa -pö : « Piaa" -yaa -mɛ ʼyaa- pö kwa ziaan -ta ꞊plɛ. » -kaa -ga, ʼyö ʼnë bha ʼö bɔ ʼnëglɔɔn ʼnë bha- gban -ta, ʼyö bɔ gɔ ʼö bha- yɛ ʼka, ʼyö -pö "yi ꞊bhaa ; ʼyö mɛ ꞊gban ʼwo -ya "gbla -sü -bha "gbʋ ʼka ꞊dhɛ : « N dhee" -nu -gblü bhoo, ʼya ga bhoo, -ka "ta yi -dhɛ bhoo. -Zlaan ü ꞊wɛ ꞊ee ? »

Gɔ ꞊sofɛɛ ꞊de ʼpö -a -bha ʼgü, gɔ ꞊zuu "zuu ʼö kë sië bha nü- -wɔn ʼgü ʼyö mɛ -nu bha ʼwo "wɩ sië bha. ʼYaa- ʼwɔn dɔ ꞊dhɛ ʼnë ʼbha -ya -pö "yi ꞊bhaa. ʼKö ʼzü yöö- ʼwɔn dɔ ꞊zɔɔ ꞊wɛ, -a -dhɛ -ya -bha kö -yö -tɔn ʼkun ꞊kö -blɛɛsü kö -yö gun -naa gɔ ʼgbaannu ; ʼyii kë kë "dhϋ gɔ -yö -dho bhɔ ö zü ʼka, ʼö nu ʼö -pö "yi ꞊bhaa. ꞊Dhɛ ʼö -kë "dhϋ ʼyö -tɔn kun ʼyö ʼdɔɔnnu. ꞊Dhɛ ʼö -kë ꞊dhɛ dhebë ʼnë bha -yö -gun -a "piϋ ꞊dhɛ ʼö ʼdho ʼköö -pö ö bha ʼnë bha- ꞊keng- "yi ꞊bhaa bha, ʼyö ʼwo- kun kö ʼya dho ö -de zë-. -A -gɛn -mü ꞊dhɛ gun ʼö- wo "dhϋ bha, kö "yi bha ꞊ya pa, kö ꞊ya wɔ "wɛ mɔngdhö -ziisü ʼka ꞊ni. -A ʼklɔɔ- -mü ꞊dhɛ -yö -gun "dhϋ dha ban "tϋng ʼgü. ꞊Ya ʼgo mü -a gɔɔn- "piϋ, dhe "piϋ, ʼmɛ ʼö yöö kë "yi kë -mɛ -tiaandhe ʼka -a -nu ꞊zinng ʼgü mü, ʼyaa gun.

"Siasia bha, ʼyö ʼwo dho ꞊zang -nu -dhɛ Gbiaan ꞊gwinng-. ꞊Dhɛ ʼö ʼwo nu ʼyö ʼwo dhɛa" ʼkpɔ -kë -dhɛ -dede ʼö ʼnë bha ʼö -pö -a -bha bha -a -wɔn ʼka. ʼYö ʼwo glɔɔ -dhü do -kan, ʼyö ʼwo- -zuö -dhɛ -dede ʼö ʼnë bha ʼö kë -pö -a -bha bha- ʼgü, ʼyö glɔɔ ꞊gbë bha ʼö dho ʼö -wo -dhɛ ʼbha ʼgü "yi -gɔ "siaa- ꞊yën mü. ʼWo dho ʼdho- wo bhɔɔ" bho mü, kö ʼnë bha -a ꞊gee nü ꞊wɛɛ, -ya ga. ʼWɔn bha -yö -gun ꞊dhɛ -gblü ʼdhö, -yö -gun "gbɩɩ-, -yö -gun -wëësü.

꞊Dhɛ ʼö -kë "dhϋ ʼyö ꞊zang -nu ʼwo "klɩɩ -ya dhebë ʼnë bha- -kɔɔ kö ʼya ʼdho ö -de zë-. ʼYö ʼwo ʼnëglɔɔn ʼnë bha, -a -bha -kë ʼpö "dhϋ, ʼyö ʼwo dho -a -nu ʼka ꞊zang ꞊plöo Gbiaan ꞊gwinng-, ʼyö ʼwo dhebë ʼnë bha- -da ʼkɔ do ʼbha ʼgü, ʼyö ʼwo ʼnëglɔɔn ʼnë bha, -a -bha -kë ʼpö "dhϋ. ʼYö ꞊zang -nu bha ʼwo -ziö ʼwo dho Gbaa" ꞊plöö. ʼWo ꞊loo mü ʼyö dhebë ʼnë bha -a ꞊gɔn ʼö -dhɛ ʼö -bha ʼyö ʼwo- -dhɛ -zɔn -a -nu -dhɛ kö waa- ö "tɛɛbë -nu -wo "maa gɔɔn- sië. ꞊Dhɛ ʼkö ʼwo -kpan -a -bha -zë bho bhoo, "klɩɩ- nü ʼö ʼwo- -ya -a -kɔɔ, ʼwo nu- ʼka Gbiaan ꞊gwinng-. ꞊Dhɛ ʼö ʼwo ꞊loo mü, ʼyö ʼwo dhebë ʼnë waa- nëglɔɔnʼ ʼnë bha -a -nu yö "kpɛnng. ꞊Dhɛ ʼkö dhebë ʼnë bha ʼö -kpan ö ꞊gɔn -bha, "pɛ ʼö- bho "gbʋ -bha, -a -wo -yö -kë ꞊dhɛ dha "wɩ -wo ʼdhö.

꞊Dhɛ ʼö -kë "dhϋ, ʼyö ʼwo -ziö ʼwɔn bha- ʼgü -a ꞊gɔn -dhɛ. ʼYö gɔndë ʼnë bha ʼö ʼdɔɔnnu zuudhö ꞊dhɛ ʼmɛ ʼö -kling kling- ꞊ya yö nü wo- -ta ʼdhö. ʼYö go ʼmü ʼö- pö ꞊zang -nu -dhɛ -wo "klɩɩ bho ö -kɔɔ. ʼYö ʼwo- bho mü. ʼYö dho ʼö ꞊yɔɔn nëglɔɔnʼ ʼnë bha- "sɔɔ, ʼyö ö "yan -gban -a ʼgü zuudhö. ʼÖ gun kë sië "dhϋ bha, kö ꞊zang -nu -wa ꞊yɔɔn- -nu "sɔɔ mü. ʼYö gɔndë ʼnë bha ʼö- pö piaa" yaa- -mɛ bha- -dhɛ : « N "tɔngdë, ʼwɔn ʼö ü "dhiϋ ꞊slɔɔ bha ʼyii kë kë ü ꞊kwɛng- -wɔn ʼka. ʼBhii kë- "dhiϋ wlüü" -a -bha. -Zlaan këwɔn -mü. N ʼdhu do -yö ʼpödhö, ʼma- nu ü -dhɛ dhe ʼka. Kö -yö kë ꞊dhɛ ʼwɔn ʼö -kë bha -ya dhi nü ʼö- wo n -dhɛ, ʼyaa -mü, "kɛɛ ʼwɔn -yake nü ʼö ʼa- -ya... ».

-Dedewo, ʼyö gɔndë ʼnë bha ʼö- pö -kɔ ʼö- -bha, ʼö- -kë -a -kɔta, ʼyö ʼmɛ bha waa- ʼdhu ʼwo to wo ʼko -gɔ. ʼNë -nu ʼö ʼwo- -nu kpɔ, ʼmɛ ʼö- -gɔ ʼgü ʼyii kë kë -së, ʼö ʼyii kë ʼdho ꞊klang ʼka ꞊gblɛɛn, yö nü ʼö kë -kë ꞊klang- -gɔ -mɛ ʼka, "kɛɛ ꞊klang- -gɔ -mɛ -nu -bha didhɛtëë ʼka. Mɛ "pɛpɛ ʼdhɛ ʼkö ʼwo to, -a -nu ꞊gban -wo kë -kë "kwi -gɔ -mɛ "gblϋgblϋ -nu ʼka.

Gɔndë ʼnë ʼö bha -ya -zɔn kwa -dhɛ ꞊dhɛ -de -kun ʼwɔn "dhiϋ -sü, nü ʼö -së. ʼWɔn -yake -ya -sü, ʼö ʼbhaa ʼwɔn yaa "yɔɔ bho ʼwɔn ʼyaa ʼka, nü ʼö -së.

2. -Dhioo -wo ʼyaa ziaan yaa -zɔn mɛ -dhɛ

-Dhɛkpaɔyi do ʼka ʼyö laabhölaa ʼö -kë wü -naa -gblüdë ʼka, ʼö wü ꞊gban "pɛpɛ -dhɛ ö -kuu "dhiϋ : ꞊soo- -ta -wü -nu oo-, -ta ʼgu -ta -wü -nu oo-, -maa -nu oo, a n ʼbha wü "pɛpɛ ʼkö ʼwo -kë -zë bho wü ʼka -a -nu ꞊gban -wo kë -nu ꞊dhiɔɔ -wo -bha. ꞊Dhɛ ʼö -kë "dhϋ ʼyö laabhölaa ʼdhö dhiang sü ʼyö- pö : « Ma "sɛ ʼgü -mɛ -nu, -dhɛ ꞊ya ꞊kpaɔ ka -bha -ee ? Ka nuwɛɛ "sɛ -bha mü ? Ka nuwɛɛ ka -de gaa- yë -bha mü ? Kö ʼka ꞊gwëë, ʼka -ya n -dhɛ "gbɩɩ- bha ʼaa -yö kë ? Kö ka dhɔɔbhaa -wɔn ʼö ʼdhö -Zlaan Atanna ʼö yö nü mɛ ꞊gban kwa -zo yö- -dhɛ ʼka, kö -ya kë ka -dhɛ ʼdɔɔndhö bha ʼaa -yö kë ? Kö kaa- ʼnë -nu -wo -ya ka -dhɛ pinngdhö, kö ʼmɛ ʼdhɛ -nu ʼö dhe ʼyaa- -nu -gɔ, kö -wo dhe -së ʼsü, kö -wa ʼgü ʼnë -së ʼkpɔ, kö ꞊sii -yö kë -a -nu ʼgü bha ʼaa -yö kë ?

Kö kaa- ʼnë ʼdhɛ -nu ʼö ʼwo "kwi ꞊plöö, ʼö "kwi ꞊plöö -dhɛ -bha -kë -a -nu -bha "gbɩɩ- -sü bha- -wɔn ʼgü, ʼpë ʼö kwa dë -nu ʼwaa- -bhö ʼö ʼwo dho ʼwo- -bhö, dhe ʼö kwa dë -nu ʼwaa zun- -bha, ʼö ʼwo dho ʼwo zun- -bha, -dhɛ ʼö kwa dë -nu ʼwaa- -ga, ʼö ʼwo dho ʼwo- -ga... kö biaan ʼö "dhϋ, kö -yö ʼgo -a -nu -bha bha ʼaa -yö ʼgo -oo ?

Nu ʼö ʼka- wo ma ꞊dhiɔɔ -wo -bha bha, ʼka -a kë -së -dedewo. Ka -dhɛ ʼö ʼa- wo bha, a- -wo "dhϋ kö ʼka ʼdho ma dhebë ʼsü -dhɛ ʼgü, ö dë -nu "piϋ. ʼMa- -yɔ kë ʼnu ʼma n bo. -A ʼsü -wɔn nü ʼö -ya ʼto. ʼMɛ -nu ʼö- -dhɛ ʼdhö- -bha ꞊dhɛ -wo -dho ʼto- n "piϋ yö kö yɛng- -nu ʼyi yi "yan ʼto ʼdho -mɛ -nu -gɔ, wo -mü : ʼpö- dë -nu, ʼpö- dhe -nu, -kwɛɛ ʼnë -nu, "nɛɛ- ʼnë -nu waa- ʼnë ʼsɛɛnnë -nu ʼka. ꞊Ya ʼgo yö -zë -a ʼgü, mɛ "pɛpɛ ʼö ʼka to, ka -dho ʼdho-. N "tɔngdhe bha -a ʼtɔ -mü ꞊Geetiinë ʼka. A- -pö ꞊Geetiinë. ʼDho ʼö kaa- wo bha, kö ʼka ʼtɔ "wɛɛ pö, ka -bha ʼö kaa- -slɔɔ ʼgü, kö ka -ta -wɔn -mü. Kö ʼka ma, ʼka ꞊gwëë n -dhɛ bha ʼaa -yö kë ? -Ka ʼdho.

-A -pö mü ꞊dhɛ ka -dho ꞊loo mü ꞊dɛɛ. -A -nu "yan -yö ka -gɔ ꞊dhɛ "gwannë -yö ö "yan -to -mɔɔ -gɔ. ʼKa ʼtɔ "wɛɛ pö -wo -dho ka -ma. -A -gɛn -mü ꞊dhɛ -wo -dho ka ʼsü ꞊dhɛ ꞊kwan -mɛ -nu ʼdhö. Kö ʼka ʼdho, kö kaa- "ta -yö dhi bha ʼaa -yö kë -oo ? » ʼYö ʼwo- pö : « -A ʼmii -na »

"Aa, ʼyö wü -nu bha ʼwo -da ziaan- "tan bho -sü ʼka ʼö ʼwo- pö : « -Ɛɛ ꞊Geetiinë wee, ꞊Geetiinë.-Ɛɛ ꞊Geetiinë wee, ꞊Geetiinë. -Ɛɛ ꞊Geetiinë wee, ꞊Geetiinë. -Ɛɛ ꞊Geetiinë wee, ꞊Geetiinë. » A n ʼbha yuudhö -së ʼka ꞊ni ʼö wo dho- ʼka. -A -ga, ziaan -bha -kë ꞊gblɛɛn -sü bha- -wɔn ʼgü, ʼö dɔ mü kö din- -yaa -nu ʼkun. ʼWo dho ʼwo ꞊loo -dhɛ ʼbha bha- ʼgü, ʼyö ʼwo -kan sö -blaa do ʼbha ʼgü, kö sö ꞊gbaan -pëkë yuudhö -dhɛ "pɛpɛ ꞊gban ʼgü mü. -Kpan -a -bha -sü nü ʼö "gbɩɩ- kö -wa ꞊wɛng- ʼgü, -wa -ya -a ga -bhö -sü -bha. ʼYö ʼwo- -bhö, ʼwo- -bhö, ʼwo- -bhö, ʼwo- -bhöö. -A -ga, -a -nu ꞊gban -zo ꞊ya bhɔ -gblüdë "tɔngdhe ʼtɔ ꞊Geetiinë ʼka. -Kɔ ʼö ʼmɛ ʼdhϋ yöö pë -bhö -a -bha, kö -yö ziö- ʼka ö "tɛɛdo -ta, kö yö nü -a -nu "tϋng ʼdhö- ʼgü. ꞊Dhɛ ʼö -waa -bhö ꞊dhɛ -kɔ bha- ʼdhö, ʼö- -nu ʼgu ꞊ya dɔ, -ya -ya ʼka -a -nu "sɛnng-, ʼyö ʼwo ꞊wlüü kö ʼwo -da ziaan-. -A pö ʼö woo- bho ꞊geetinɔ bha, -a -nu -zo ꞊ya bhɔ -waa pö ꞊Geesöga. -Wa -ya yö nü- bho -sü -bha ꞊dhɛ : « -Ɛɛ ꞊Geesöga wee, ꞊Geesöga. -Ɛɛ ꞊Geesöga wee, ꞊Geesöga. -Ɛɛ ꞊Geesöga wee, ꞊Geesöga. » -Gɛn -së -mɛ -nu ʼkö- -nu suu ʼdhö -kë ꞊dhɛ ꞊kɔngsodhö ( ʼö yö nü ʼö wü -nu ʼö ʼwo "bü, ʼö- -nu -gɛn ʼdhö -së -a -naa -gblüdë ʼka bha-) ʼdhö bha, kö ʼpë ʼö ʼwo- kë sië wo -de ʼka, -Zlaan yöö dosɛng nü ö bha pë dɔ. ʼYö ʼtɔ bha ʼö to -a -nu "dhi ʼyö wo dho ʼwo ꞊loo- ʼka ʼpö- bha- ʼgü. -A -nu -loo mü -sü nü ʼö "gbɩɩ-, kö ʼpö- -mɛ -nu : ʼnë "piϋ, dhe "piϋ, gɔɔn- "piϋ, -a -nu ꞊gbaan "dhɛɛdhɛ pa -a -nu -wo -bha. ꞊Dhɛ ʼö -kë "dhϋ, ʼyö -dhɛng -nu bha -a -nu -wo "dhiϋ ꞊loo -mɛ -yö dhiang sü ʼyö- pö : « N dë -nu, n dhe -nu ʼö ʼka ʼpö- ya- ʼgü ya, -dhɛ -ya ꞊kpaɔ. Ka nuwɛɛ yö, ka ꞊sɛɛ- yö. Ka nuwɛɛ yi ꞊gban ʼka, ʼka- -sëdhɛ yö. Kö -Zlaan -yö ka gba ꞊sii gɔɔ ꞊gblɛɛn ʼka bha ʼaa -yö kë -oo ? » ʼYö ʼpö- -mɛ -nu ꞊gban ʼwo- pö : « -A ʼmiina » ʼYö dhiang "dhiϋ ꞊loo -mɛ bha ʼö pö : « Nu ʼö ʼyi- wo- bha, yi -nu -a -së ʼgü. Yii- -gblüdë, yii- "sɛ ꞊kɔɔnmɛ, nü yi bɔ ka "piϋ ö bha dhebë ʼö -kë ka ʼdhu ʼka, -a ʼsü -dhɛ ʼgü, ꞊dhɛ -kɔ ʼö- ʼwɔn ʼö ka "yaan ʼka bha- ʼdhö. Yii- -gblüdë -ya -pö ʼka dɔ "gbɩɩ- kö yi ꞊loo -sü waa- yi yeekë -sü ꞊gban -yö ʼto ʼkwëë-. N dë -nu kö ʼka -ya yi -dhɛ "gbɩɩ- bha ʼaa -yö kë ? Kö ʼka- ʼgü ma yi -gɔ -së ʼka -Zlaan "saa- ʼgü bha, ʼaa -yö kë -maa ? ʼWɔn ʼö ʼyi nu- ʼgü, ʼyö nü ʼö -dengdeng ʼka bha. »

꞊Dhɛ ʼö ö bo- -pö "dhϋ -sü ʼka, ʼyö ꞊dhuutii ʼö ʼpö- bha- -gü bha ʼö- pö : « -Dhɛng -nu kaa- "dhɛɛdhɛ ꞊nɛ. -kaa ꞊biöö ka dhɔɔbhaa ʼka. "Tan ʼö ʼka -da ʼka ʼpödhö ya -a din -yö -së "gbɩɩ-. -Kaa ziö ʼbha bho ʼmü ꞊sië yi -dhɛ kö ʼyi ʼdho yi ʼdhu bha- baa- -dhɛ ʼgü. » -A -pö "dhϋ -sü nü ʼö "gbɩɩ-, kö -wo -së -mɛ -nu -wa ꞊Geesöga bha- ꞊nëng -a -bha -dedewo ꞊ya ziö- ʼka -a -blɛɛsü -ta. Yaa" ʼpö- -mɛ -nu bha -wa -kë "dhϋ kö ʼwo dɔ wo dɔ -kɔ ʼka, -a -nu -ma -yan ʼgü.

꞊Dhɛ ʼö -kë "dhϋ, ʼyö ꞊dhuutii waa- ö -dɔ -bha -nu ʼwo nu, ʼyö ʼwo "tan -kan, ʼyö ʼpö- dë bha ʼö -dhɛng -nu dhɛa" kpɔ ʼö- pö : « Ma -dhɛng -nu, ʼwɔn do ʼbha nü ʼö ka -zo -yö kë bhɔ- ʼka ʼyɛɛn- ya- gü. Yö -mü kaa- -gbüdë -bha dhebë bha- ʼtɔ ʼka. -Wa -dhɛ ꞊dhɛ ?

-A -pö ꞊Geesöga -sü nü ʼö "gbɩɩ-, kö -wa ꞊loo- -nu -ta ꞊dhɛ -maa -yö ꞊loo -mlü -ta, -wa -ya -a -nu -ma -sü -bha. Wü ʼdhɛ -nu ʼkö -a -nu -gɛn ʼyaa "gbɩɩ- ꞊dhɛ bhaɔ -nu, "guudë -nu... ʼdhö, ʼyii kë kë -a -nu -wëë -bha ʼpödë ʼbha -nu ʼö ʼwo gun mü -a -nu kë -sü -zë -a ʼka, -a -nu -gɔ -yö -gun yöö ʼto ʼwɔn bha- ʼgü.

꞊Dhɛ ʼö ʼwo dho ʼwo ꞊loo wo -kɔ ʼgü "fiëë ʼka -a -naa -gblüdë -ta, ʼyö -gblüdë ʼö -ya -nu "yan ʼgü -dedewo. ʼYö- -nu dhɛa" kpɔ ꞊dhɛ ʼtɔ -mɛɛ ʼö ʼwo kë- pö ʼmü ? ʼYö ʼwo- pö ꞊Geesöga. ʼYö "fɔngfɔng -yö -da -gblüdë ʼgü, -a -nu -zo ʼö bhɔ ʼö- wo ʼtɔ bha- ʼka bha- -wɔn ʼgü.

꞊Dhɛ ʼö -kë "dhϋ ʼyö -maa ʼnë ʼö ʼwo- zöng -kë ʼö ö kɔngga "dhiϋ ꞊wlüü, ʼyö pö : « -Gblüdë, ʼdho ʼö ʼyi -a wo bha, ma -zë n -zo ʼyii kë bhɔ, "kɛɛ "suϋ nü ʼö ʼa kë- wo ma mɛ "gbϋgblϋ -nu -gɔ ziaan-. -A -gɛn -mü ꞊dhɛ, a -pö ʼnu -a -nu -dhɛ ꞊dhɛ ʼbhaa kë- pö ꞊Geesöga, -wo -mɔɔ -a -bha ʼnu ʼö ʼwo pö ʼma n -de ʼsü ʼwɔn dɔ -mɛ ʼka ʼma ziö ʼka- -nu -ta. ʼÖ- -kë "dhϋ -sü bha- ʼgü ʼwo n -ma. Yaa n dheebhang -nu yi -mɔɔ -a -bha ʼö ʼyi dho "vaandhö, ʼyi nu ü bha dhebë bha- ʼka. »

ʼYö -gblüdë -ya pö- -dhɛ waa- ö dheebhang -nu -wo ʼdho- ʼsü-. ʼYö zöng -nu bha ʼwo -da ziaan-. ʼYö ʼwo -ya ꞊Geetiinë -tan bha- bho -sü -bha, ʼyö ʼwo dho- ʼka "dhϋ, ʼwo ꞊loo- ʼka dhɛng- -dhɛ ʼbha bha- ʼgü, kö -a -mlü ꞊gbaan ʼto "dhϋ ꞊ya ʼwü mɔngdhö. Woo- kë -kɔ ʼö- -bha kö ʼtɔ ʼö bha ʼya ʼdho ꞊dhɛng -a -nu -gɔ bha, ʼyö ʼwo wo -pɛ ʼgü ꞊plɛ ; ʼyö -a kpö do ʼbha ʼdhö to "dhü ʼgü, ʼö -ya "tan bha- bho -sü -bha, ʼyö- kpö do ʼö ꞊lɔɔ -mlü ʼgü.

-A ʼdhɛ ʼö ʼwo gun -mlü ʼgü bha, ꞊dhɛ ʼö ʼwo pë -bhö ʼö -nu ʼgu ʼdhö dɔ ; ʼyö ʼwo dho "dhü ʼgü ʼwo "tan sü, ʼyö- ʼdhɛ -nu ʼö ʼwo gun "dhü ʼgü bha, wo -zë ʼwo ꞊lɔɔ kö ʼwo pë -bhö ʼpö.

ʼPë ʼö -kë ʼö zöng -maa kë -sü ʼö -kë "gbɩɩ- -mlü ʼwü "tϋng ʼgü bha, ʼyö bha. -Wo pë -see mɛ -bha, ꞊ya ʼgo mü -a -nu -maakëdhɛ -yö "gbɩɩ-. ꞊Ya kë –maa kë -mɛ ʼgü ꞊dhɛ -a -nu ꞊gban nü "dhü ʼgü bha, yaa" kö -a kpö ʼbha -yö -mlü ʼgü.

꞊Dhɛ ʼö- -nu ꞊gban ʼwo wo bo pë -bhö -sü ʼka ꞊dhɛ -kɔ bha- ʼdhö, ʼyö ʼwo dho "tan bha- ʼka ʼwo ꞊loo- ʼka ʼpö- bha- ʼgü. -A pö -sü nü ʼö ꞊Geetiinë, kö dhebë bha -waa nu- -nu -dhɛ, ꞊wa nu- ʼka -gblüdë Laabhölaa -dhɛ. ʼWɔn bha- "dhia -ma -gblüdë ʼgü -sü bha- -wɔn ʼgü, ʼyö ꞊gbauu ga ʼö -kë ꞊ni -a -da zöng -bha wü "pɛpɛ ꞊gban wëëdhö, -a -zo bhɔ ʼö ʼyii kë wo ʼtɔ ʼö bha ʼka ʼö- wo ʼyi bha- ʼka bha, -a -wɔn ʼgü. "Tϋng bha- ʼgü, kö ꞊gbauu bha, - a "dhiϋ -zian -yö "puu, kö- ꞊taama -dhɛ -yö -tii. Kweɩ" ʼdhu sɔ -mü ʼö ʼpödö -nu ʼwo- -da "wlaan- yi -nu ʼwo -kë : dhe ʼsü -sü -nu, ʼgbaannë troo -nu nu... ʼka, -a -nu -ta. Sɔ suu ʼö "dhϋ bha -yö -tun ꞊kö ꞊dɛɛ ꞊Yaoba -nu kwaa- "sɛ ʼgü. A suu -yö ʼgbɛ. ʼWɔndɔmɛ -nu nü ʼö ʼwo gun -a -da sië ꞊dhɛ -kɔ ʼö ʼkwa- yö sië- ʼka zöng -gɔ ya- ʼdhö.

ʼPë ʼö -kë ʼö zöng ʼgblëë- -zian ʼö -kë "puu, ʼö- ꞊taama -dhɛ ʼö -kë tii bha, ʼyö bha.

-Kwaa kë -së kö -dhioo ʼö -Zlaan, ʼö kwa dë -nu, kwa dhe -nu, kwa "tɔngdë -nu waa- kwaa- mɛ "gblϋgblϋ -nu, ʼwo dɔ -naa kwa -ta bha, kwa -zo ʼya dho bhɔ- ʼka. Kwa zuë" ʼya ʼdho pö ʼö bhɔ pë "wɛɛwɛ ʼbha -bha, ʼö ʼkwa- zë -a -wɔn -dhɛ, ʼkwa -a -naa -dhioo -wo -nu bho kwa "tʋʋ, ʼö ʼkwa -kë ʼwɔn yaa kë -mɛ -nu ʼka.

3. Dhebë ʼnë do ʼbha ʼö ö bha ʼnë dha ʼö-wo "siϋ gɔn -ziisü -gɔ -Mɔɔsii ˮsɛ ʼgü

-Dhɛkpaɔyi do ʼka -Mɔɔsii "sɛ ʼgü, ʼpödhɛ do ʼbha ʼö ʼwo- -dhɛ Bangfoodha -a ʼgü, ʼyö -Mɔɔsii dhebë do ʼbha bha, ʼö -suö dhia" "piϋ ʼö dho "yi ꞊bhaa. -Yö -to "yi ꞊bhaa mü ʼyö "siϋ ʼdhö -da -a -bha ʼkɔ dhee" ʼka -a ziaan ʼgü. Kö "siϋ ʼö ya -yö kë -go ʼmɛ, ʼyii ʼgo ʼmɛ -ee ? Mɛ ʼbha ʼyii kë ʼwɔn ꞊slɔɔ- ʼgü. ʼWo dho "kan wo -ta dosɛng, kö ʼkɔ dhee" bha -yö "gϋ sië, kö "siϋ ꞊ya ʼma- -bha "wɛ mɔngdhö -dhɛ ꞊gban ʼgü, "kɛɛ kö dhebë ʼnë bha, -a -bha ʼnë ʼnë ʼö- to yi ʼgü ʼö dho "yi ꞊bhaa, -yö ʼkɔ bha- ʼgü. -Yö "gbʋ bɔ sië ʼö ö dhe -dhɛ ʼka. ʼNë bha -a dë waa- gɔɔn- ʼgbɛ -wo -gun "kpɛnngdhö mü, "kɛɛ mɛ ʼbha -kɔ ʼyii kë ꞊mɔɔ -da ʼkɔ bha- ʼgü -sü -bha, "siϋ nɛɛ- ʼö gun ʼkɔ -bha -a "dhi -bha bha -a -wɔn ʼgü. "Yi ʼnë -nu ʼkö ʼwo gun ʼkɔ "wɛɛ -nu ʼgü, -wo kë- -nu ꞊gban -wɛnng "siϋ bha- -bha, "kɛɛ ʼyii ʼwɔn ʼbha -yan. "Yi ꞊bhaa -dhɛ ꞊de ʼpö -a -bha -kë ꞊gblɛɛn -sü bha- -wɔn ʼgü, mɛ ʼbha faan ʼyii kë dɔ -dho "yi ʼsü- -dhɛ ʼgü. Woo- kë ꞊dhɛ ? ꞊Klingkling ꞊ya yö- -nu -ta. -Yö -to yö nü- ʼgü, ʼyö dhebë ʼnë bha ʼö nu.

-A ꞊loo -sü nü "gbɩɩ-, kö ꞊ya ö kwaa- ö bha "gbʋnggbʋ ʼö gun- ꞊gwinng- -a -zü "siaa- ; ʼyö pö yöö -sɔ ʼkɔ bha- ʼgü, kö ʼö ö bha ʼnë bha ʼsü, "kɛɛ ʼyö mɛ -nu ʼwo- kun, -a pö -sü ʼka- -dhɛ ꞊dhɛ ʼya ʼdho ö -de zë-. "Kɛɛ yöö- ꞊gban ʼgü, -yö kë ö -kɔ "vlʋʋdɔ -a -nu -gɔ, ʼö dho -dedewo ʼö -sɔ pɛng nɛɛ- bha- ʼgü, ʼö yö ö bha ʼnë bha- ʼka "kpɛnng. Pë ʼbha -bha ʼbha ʼyii kë waa- ö bha ʼnë bha kë tongtongdhö.

ʼWɔn ʼö bha ʼyö mɛ ꞊gban "dhi dɔ bong ʼka.

Dhebë ʼnë bha -yö kë- -zɔn ꞊dhɛ kö mɛ -dhɔ -yö ü kë -dedewo ʼkö ʼzü ü -gɔ ʼö to- -wɔn ʼgü, ʼyaa kë ü ʼgü ʼwɔn ʼbha ʼka.

4. Ziaan ʼö dho ꞊naɔ -bha -yö ꞊gblɛɛn "wɛ -ee ?

ʼNëglɔɔn ʼnë do ʼbha nü ʼsëëbho -dhɛ ꞊kpaɔyi do ʼka, ʼyö- pö -Zlaan -dhɛ ö bha ʼsëë -wo ʼgü : « Atanna -Zlaan, -a kë kö ꞊naɔ -yö nu n -gɔ ʼkɔɔdhö, kö ʼa kë ꞊naɔ -mɛ ʼka -dhe ! » ꞊Dhɛ ʼö -ya bhɛa" bha- wo ꞊dhɛ -kɔ bha- ʼdhö, ʼö "tϋng kpö ʼnë ʼbha ꞊ya ziö, ʼyö dho "kwi ꞊plöö, ö bha mɛ -nu ꞊tuaabho kë -dhɛ ʼgü. ꞊Dhɛkpaɔyi do ʼka mü, ʼyö gun ö bha ziaan ziö sië, ʼyö -kpan ꞊gbëë ʼnë sɛɛnnë do "dhi "pu -sü -bha -kpinng -ta kö ʼwëë- "dhɛ -ya pa -sü ʼka "wɛ "sɛnngdhö ꞊dhɛ mɛ -yö -më -kë. ʼYö ʼgbaannu ʼyö ʼwëë- bha- -ga zuudhö. ʼYö -dhɛ -ga ö -züzü, ʼyö ʼyii mɛ ʼbha yö. ʼYö pö yöö ö -kɔ -da ʼgü, "kɛɛ ʼyö ö -zo gɔn, ʼyö- pö ö -de -dhɛ : « ʼWëë- ya ʼa ü ʼsü, "iin ʼa ü kë ʼmü ꞊dhɛ -oo ? A- -pö ꞊tɔn -Zlaan -dhɛ ꞊naɔ -yö nu n -gɔ ʼkɔɔdhö, "kɛɛ -a ʼdhɛ ʼkö ya, -yö -kpinng -ta -wa ! -Kë ꞊dhɛ -wɔn ꞊nɛ -oo ? ʼA ʼdho ü ʼka ꞊tɔn ʼkɔɔdhö -ee ? » ʼYö ö -zo ʼbha gɔn, ʼyö ʼwëë- bha- to ʼyö dho.

꞊Dhɛkpaɔyi "wɛɛ ʼbha ʼka kö ꞊ya ö yeekë ꞊ya ʼdho ʼpödhö, ʼyö gun ꞊niëë sië "ka "flɩɩ- -dhɛ ʼbha ʼö gun ʼpö- "sɔɔ mü, -a ʼgü. ʼÖ dho -dhɛ -ga gwɛ -dhü do ʼbha ʼö gun bha- ꞊wlöö, kö gbɔ ʼkpii- do ʼö- "dhi ʼdhö "pʋ -sü ʼka, -yö mü, kö "sënng -ya pa -sü ʼka "wɛ "sɛnngdhö. ʼYö pö ö -de -dhɛ : « ꞊Naɔ -dede ꞊nɛ, "kɛɛ ʼyaa n -gɔ ꞊tɔn ʼkɔɔdhö -wa n dë -nuu ! »

Kö ꞊ya ʼgbaannu ꞊dhɛ "dhü ʼö ʼwo- gban -a ʼdhö, -ya -ga sië, kö- zuëga -yö ʼzëë- zë kë sië ; kö ʼpë ʼö ziö sië- -gɔ ʼgü ꞊dhɛ -zogɔndhe ʼdhö, -Zlaan nü ö bha pë dɔ. "Kɛɛ ʼyö- to ʼö ö bha ʼdho wo. ꞊Dhɛ ʼö ꞊loo "kwanngdhö, ʼyö -kpan ö "tɛɛdo do ʼbha bha, -a -bha, ʼyö- pö- -dhɛ ꞊dhɛ ʼya -kpan "sënng -bha, "kɛɛ -a ʼsü -dhɔ ʼyii kë ö kë. -Yö gbɔ ʼgü gwɛ -dhü ꞊wlöö "ka "flɩɩ- -dhɛ ʼgü. ʼYö- ʼtɔngdë ʼö pö- -dhɛ : « Bhi -zë slaa" nü ü ʼgü. ʼÜ -kpan "sënng -bha ʼyö ʼbhaa- ʼsü ʼkö ꞊dhɛ ? -A "bin ! Ü -ta -yö -ma -sü ʼka -dedewo. »

Dhiang bha -go -a "dhi -sü nü ʼö "gbɩɩ- kö -ya ziö ꞊dhɛ ꞊saaga -yö -ziö ꞊ya ʼdho mü. -dedewo ʼyö dho ʼyö -kpan gbɔ bha- -bha kö -yö mü "dhϋ tɛan- ʼka, "kɛɛ kö -a -te "dhiϋ -ya "dhiϋ. ʼYö- bho- "dhiϋ. ʼÖ dho -dhɛ -ga kö ꞊mlɛɛ bhɛ -zizisü nü ʼö -ya ö "klϋ kë gbɔ bha- ʼgü ya. ʼYö gbɔ bha- -te "dhiϋ yö- "dhiϋ "lɛɛdhö -deewo, ʼyö dho ʼö "mlüü -kë ʼyö gbɔ bha -a sü "lɛɛdhö ʼö- dɔ ö ꞊gwinng- kö ʼö ʼdho ʼö- -zuö ö "tɔngdë bha- -ta ʼkɔɔdhö. -A -bha ʼgü -a "tɔngdë -yö ꞊sua nü- -kë ö -gɔ ; -a -wɔn ʼgü, ʼyö- "piϋ ꞊dhɛ ʼö ö mlɔɔ bho- -gɔ. ꞊Dhɛ ʼkö ꞊loo ʼkɔ "dhi -bha, ʼö ö "yan -zë -a -kpan ö "tɔngdë bha- -bha ʼkɔɔdhö, dɔ nü ʼö- wo "kpɛnngdhö ʼö gbɔ bha- -zuö -a -ta ʼkɔɔdhö ʼmü kö -ya ziö -biang ʼka ꞊dhɛ ꞊saaga -yö -ziö. Gbɔ bha -a -pö "siaa- -sü nü ʼö "gbɩɩ- kö ꞊mlɛɛ ʼö gun ʼnu -a ʼgü "dhϋ bha, ꞊ya "gla "sënng ʼgü -deewo ꞊ya ꞊loo "siaa-.

꞊Naɔ -dede ꞊ya nu ꞊tɔn -a -gɔ ʼkɔɔdhö.

꞊Naɔ ʼö gɔndë ʼnë bha ʼö kë- -dhɛ -Zlaan -gɔ bha, -a ʼgü -wɔn -yö kë -kë ꞊dhɛ -kɔ bha- ʼdhö.

Ö "tϋng ʼö kë- to ö -dega -zë -dhiang ʼgü bha, -a -ga ʼö- ʼgü -wɔn -së ʼö -kë -a -dhɛ bha.

-Yö kë ö zuë" -kë -sɛa ʼgüdandhe -nu bha, -a -nu ʼgü, ʼö -Zlaan dhɔɔbhaa ʼö -kë ꞊dhɛ -kɔ ʼö yöö -dede ʼö kë- pö ʼka -Zlaan -dhɛ bha- ʼdhö.

ʼWɔn yaa ʼö- "tɔngdë ʼö kë- -ya ö zuë" "piϋ ʼö- kë ʼnu- ʼka bha, -yö kë -gla -a -gɔ ʼwɔn -së ʼgü.

Ziaan ʼö dho ꞊naɔ -bha -yö ꞊gblɛɛn. Zuë" -sɛamɛ nü ʼö ꞊mɔɔ- ʼsü -sü -bha, ʼyö- ꞊trɔɔn ꞊slɔɔ.

꞊Ya ʼgo mü, ʼmɛ ʼö ʼbha pö bhii ʼwɔn ʼbha kë, kö ü zuëga -yö ʼzëëzë kö -a kë -sü ʼgü, -yö -së kö ʼbha ʼdho- kë-. -A ʼgbɛ -dhɛ ʼgü ʼyaa dhi mɛ -gɔ. "Kɛɛ ü zuëga -zë ʼyii ʼzëë- zë kë, kö -a kë -sü -yö ü zuë" ꞊niida, -a kë. -A "dhiϋ ta ʼgbɛ -dhɛ -yö -dhi mɛ -gɔ.

5. ꞊Gee do ʼbha -bha dhebë ʼnë do ʼbha ʼkun ʼö- wo ʼnʋbë ʼka

-Dhɛkpaɔyi do ʼka, yö ꞊gee ʼö ʼwo- -dhɛ ʼmamɔɔnë, "iin ʼzü "siϋ dhuu" -gee bha ʼö yö "kpɛnng. -A -bha pë -mü "siϋ dhuu" -sü ʼka dhebë -nu -gɔ zuëën- ʼgü, ʼö sü ʼyënng- -kë "gbɩɩ- "tϋng -bha, blɛɛ" yi ʼka ; kë "dhϋ kö "tɛɛ ʼya ʼdho ʼdho- pɛng -klaan -nu ʼka, ʼö ʼwo ʼpö- -gϋ. ꞊Gee bha ꞊ya yö "kpɛnng ꞊dhɛ -kɔ bha- ʼdhö, ʼyö dhebë -nu ꞊wa ziö- -gɔ -bɛng ʼka. -A -ga, yö ʼö- wo "kpɛnng bha, ʼyö kpa dhebë ʼnë do ʼbha bha- ꞊keng-. Dhebë ʼnë bha, ꞊loo ʼö- wo "wlëëdhɛ ʼbha bha- ʼgü bha, ʼyö- -gɛn ʼdhö -da wöng ʼgü, ʼyö -pö, kö -foo -nu ꞊gban -yaa zë. -Yö -to ʼwaannu -sü ʼka -dhɛ bha- ʼgü, ʼyö ꞊gee bha ʼö nu. Kö ü- -kë mü ꞊dhɛ, ʼbhii -a kë ʼmü ꞊dhɛ -ee, -a -gɛn ʼyii kë -da pë ʼbha ʼgü, "kɛɛ -gblu, yöö ꞊de ʼpö -ya -pö, "kɛɛ dhebë ʼnë bha -a "sɔɔ -dhɛ -dede ʼgü mü. Wɛng -wa -wɔ wo ʼko "dhiϋ mü. -Yö -to dhebë ʼnë "sɔɔ mü ʼyö- pö- -dhɛ : « Mɛ -së, ü -dhɔ ꞊ya n kë "gbɩɩ- -wa. Ü -dhɔ ʼö -bhɔ n kë -sü ʼka, -a yi -ya ꞊gwëë, "kɛɛ maa -a kë ʼnu -kɔ ʼö- ʼgü, ʼmaa gun -a -kɔ yö -sü ʼka. -A -kë "dhϋ -sü bha- ʼgü, -yö n "piϋ ꞊dhɛ kwɛng ʼko kë -mlɛɛ ʼgü. Dɔ "gbɩɩ- ʼyɔn -mɛ dhe, n dhɔɔbhaa ».

ʼWɔn bha -yö kë -kë ꞊dhɛ -gwëmɛ -yö ö "yan to wɛngga -gɔ.

꞊Dhɛ ʼö ꞊gee bha ʼö- pö "dhϋ, ʼyö dhebë ʼnë bha ʼö- pö : « ʼYö n dë -bha ꞊gee, ʼwɔn ʼkö bha -yö "dhϋ ʼyö ʼbhaa- pö ʼnu n -dhɛ "vaandhö, ʼyö kwɛng ꞊plɛ ʼko sëë "suma bho ya -ee ? ʼYaa "gbɩɩ-, ʼwɔn ʼü- pö bha ʼma- ma. -Siö mɛ -dhɛ -wɔn ʼyaa kë "dhϋ».

ʼKwa- pö "dhϋ, kö kwa- -pö ꞊dhɛ tɛan- -wɔn pö -sü ʼö "vaandhö ʼwɔn -nu ʼgü, wo ʼko nu -dhɛ bha, ʼyö -së. ʼBha ʼdho ü kwaa- ü këyɔɔ -zü ʼö sëëbho kö -blɛɛsü kö ʼü gun -naa tɛan- -wɔn pö- -dhɛ ꞊taama. -A -kë "dhϋ -sü ʼyaa -së.

    
    
    

6. -Kɔ ʼö -kë -a -bha ʼö ʼwo "Maadhɛ -dhɛ "Maadhö

ʼÖ gun "tϋng ʼbha ʼka kö dha ʼyaa ban sië, kö mɛ "bhɩɩ- -nu woo- kë -kɔ ʼö -a -bha kö ʼwo dha "yi ꞊slɔɔ Gbɛɛ" ꞊plöö, kö- -kɔ ʼbhaa ʼdhö.

ʼYö Gbɛɛ" ꞊plöö -mɛ -nu ʼö- -naa "sɛ -yö -kë "Maadhɛ ʼka bha, -a -naa ꞊dhuutii waa- ö dɔ -bha -mɛ -nu, ʼwo dho -dhɛ -ma -ga. ʼÖ gun kë sië "dhϋ bha, kö ʼnë dhebë do nü ꞊dhuutii bha- -gɔ. -A -ga, ʼyö -dɛ ʼdhö- pö ꞊dhɛ ꞊dhuutii bha -yö ö bha ʼnë ga dosɛngsɛng ʼö -a -gɔ bha, -ya kë "saa- ʼka. ꞊Ya bo -kë "dhϋ -sü ʼka dha -yö -dho ban-. "Saa- ʼö "dhϋ bha yö -mü ꞊dhɛ -wo -yɛga do ʼpɔn kö ʼnë ʼö "dhϋ bha, -wa ʼto "bhɩɩ- ʼka kö -wa -zuö ʼgü, -wo "sɛ ꞊loo- -ta. ꞊Dhuutii -kɔ ꞊ya ꞊mɔɔ -a -kë "dhϋ -sü -bha dha -yö -dho ban-, ʼö ta -pë -nu ʼwo -dhi. ʼYö ꞊dhuutii bha ʼö -wɩ -a -bha.

꞊Dhɛ ʼö ʼwo nu ʼwo ꞊loo wo -yɛɛ ꞊bhaa ʼwii wo "dhi bho- -ta mɛ ʼbha -dhɛ kö ʼyii kë kë ʼpö- dë -nu -kpɛa ʼö ʼwo kë to -a -nu ʼka.

꞊Dhɛ ʼö -kë "dhϋ, ʼyö ʼwo dho -gblɛɛn ʼkpɔ ʼgü "bü ꞊zinng ʼgü ʼpö- bha- "sɔɔ, ʼyö -yɛ bha ʼwo- pɔn. ꞊Dhɛ ʼö ʼwo wo bo, ʼyö ʼwo "kpënng- kpɔ ʼnë bha- -gɔ ʼyö ʼwo dho- ʼka ʼö ʼwo- -ziö -yɛ ga bha ʼgü, ʼwo "sɛ kpa- -ta ꞊dhɛ -kɔ ʼö ʼwo- pö- ʼka -a -nu bha- ʼdhö.

"Saa- bha -a bho -sü nü ʼö "gbɩɩ- kö dha ʼkpikikpiki -ya -ya ban -sü -bha "siasia- mü.

-A -kë -sü bha- ʼgü, ʼyö ʼwo- pö ꞊dhɛ ʼö -kë ꞊dhɛ ʼnë bha -wo -gun -a -dhɛ sië "Maadhe, ʼö- -gɔ ꞊ya ʼto mɛ ꞊gbaan- ʼwɔn ʼgü bha, -a ʼtɔ bha -wa -ya "Maadhɛ -bha.

ʼPë ʼö -kë ꞊dɛɛ ʼö ʼwo "Maadhɛ -dhɛ "Maadhö bha, ʼyö bha.

-Zlaan -yö -mɔɔ -a -bha ʼö bɔ mɛ doseng -ta ʼö mɛ ʼgbɛ dha, "iin ʼzü ʼö mɛ ʼgbɛ ʼgü ꞊see.

    
    
    

7. ʼMɛʼö ʼyaa ʼdhangbho ʼwɔn "dhiϋ, -ka ka kwaa- -zü kö -a "yan -yö dɔ ʼwɔn ʼgü

"Kwi -gɔ -mɛ ʼkpii- ʼö -kë mɛ tii ʼka, ʼyö- pö yö -zë ʼyaa ʼdhangbho dü -wɔn "dhiϋ tongtongdhö. ꞊Ya kë "wɛ, ʼyö -kë -a zë -dhiang ʼka ꞊dhɛ, ʼyaa ʼdhangbho dü -wɔn "dhiϋ. ʼMɛ ʼö ʼkwa "wɩ sië- ʼka ya, -yö -gun za -gɔ "yɛ -mɛ nü- ʼka. ꞊Ya kë "kwi -wo ʼgü, ʼyö ʼwo- pö ʼzuzö.

-Dhɛkpaɔyi do ʼka, ʼyö gɔndë ʼnë do ʼbha bha ʼö go ö -gɔ ʼpödhö ʼö nu dhebë ʼnë do ʼbha -tazɔn ʼzuzë ꞊plöö dü -wɔn "gblʋʋ "piϋ. ʼWɔn bha -yö kë sië "dhϋ Dannëngdhö. ꞊Dhɛ ʼö -kë "dhϋ, ʼyö ʼwo zadɔ -yi -ya -a -nu -gɔ. ꞊Dhɛkpaɔyi bha, mɛ "bhɩɩdhe nu ʼö- wo, -yö -gun -ziisü. ꞊Dhɛ ʼö ʼwo- -nu dhɛa" kpɔ, ʼyö mɛ -tazɔn -mɛ bha ʼö -ziö ö -wo ʼgü ꞊dhɛ dhebë ʼnë bha nü ö bha ʼnë zë dü ʼgü ; ʼyö ʼzuzö mi bha ʼö dhe "gbʋʋ- ʼnë bha- dhɛa" kpɔ ʼö- pö : « ꞊Dhaviɛɛyö, dü -wɔn ʼö ʼwo -ya ü -bha ya -yö "dhϋ tɛan- ʼka -ee ? Tɛan- -mü ꞊dhɛ dü ü -gɔ -ee ? » Dhebë ʼnë bha ʼyii kë- dɔ bhiëë" ꞊gblɛɛn -bha, -a pö nü ʼö- wo ꞊ii. ꞊Dhɛ ʼö- pö "dhϋ, ʼyö ʼzuzö mi bha ʼö- pö- -dhɛ : « ꞊Dhaviɛɛyö, -a -zɔn mɛ ꞊gban "yaan ʼka yö ꞊dhɛ dü -yö ö -gɔ. »

ʼYö dhebë ʼnë bha ʼö- pö -wo yö "kpɛnng. ʼYö mɛ ꞊gban ʼdhö go ʼkɔɔdhö ʼyö ʼwo nu ʼdhuëng- -ta zadɔ ʼgü -kɔ bha- "dhiϋ mü. ʼYö dhe "gbʋʋ- ʼnë bha, ʼö pö -wo ʼdho -tɔ klëën do ʼdhɔ- kö -wo nu- ʼka. "Vaandhö "wɛ ꞊ni, kö ʼpë bha -wa nu- ʼka. ʼYö- pö -wa "dhi kë "bϋwɛ, ʼyö ʼwo- -kë "dhϋ.

Mɛ ꞊gban "pɛpɛ "yan "dhiϋ mü bha, ʼyö dhebë ʼnë bha ʼö ö -gɔ -sɔ ʼpë bha- ʼgü, ʼyö ö ꞊sɔɔ "sɔɔ -kë, ʼyö ö ꞊sɔɔ "sɔɔ -kë, ʼyö ö ꞊sɔɔ "sɔɔ -kë, ʼyö- -dhɛ ꞊gban "pɛpɛ ʼö ma -tɔ klëën bha- ʼgü mü. Kö mɛ ꞊gbaan ꞊wa -ya kwɛɛ" ʼkun -sü -bha. ꞊Dhɛ ʼö -kë "dhϋ, ʼyö pö -wo sɔ kpa ö -ta, ʼyö ʼwo- kpa- -ta. ʼWo dho "kan- wo -ta, kö -tɔ klëën bha, -ya -ya -pa ö diëë -sü -bha. Kö -yö ꞊glüü "glüü kë sië ʼö go- ʼka "siaa-. ʼYö ʼzuzö mi bha ʼö ʼdhangbho ʼwɔn bha- "dhiϋ, ʼyö pö : « ꞊Dhaviɛɛyö -yö ʼto "dhϋ. » ꞊Sua ʼö ʼzuzö mi bha ʼö- -kë, -yö -kë ꞊dhɛ mɛ -ya pö ꞊dhaviɛɛyö -bhö ʼdho- -bha ʼbha wo. Pë do ʼö- dɔ -ziaawo -a ʼgü, -yö -gun "gbɩɩ-. -Yö -kë ꞊dhɛ "flʋkpongdhe -yö -ziö. -Tɔ klëën waa- dhebë ʼnë ʼö bha ʼdho ʼö ʼwo- ʼwo dhang- ʼgü ʼyi bha -yi bha ʼka, nü ʼö ʼkwa -a -bha dɔ wo ꞊dɛɛ ya. -Waa mɔɔ- -a -gɔ ʼpödhö, -waa mɔɔ- -dhɛ ꞊gban ʼgü, ʼwii -kpan -a -bha ʼö nu ʼö yö- ʼka ꞊dɛɛ -bha.

Za ʼdhɛ ʼö bha -a "dhiϋ -ya -dhɛ -yö kë -kë ꞊dhɛ -kɔ bha- ʼdhö.

-Yö -sü yi bha nü- -bha, ʼyö ʼzuzö mi bha ʼö ʼdhangbho dü -wɔn "dhiϋ.

ʼMɛ ʼö -yaa pö ʼyaa ʼdhangbho ʼwɔn ʼö "dhiϋ, -ka ʼwɔn -zɔn -a -dhɛ kö- "yan -yö dɔ- ʼgü.

7. ʼMɛʼö ʼyaa ʼdhangbho ʼwɔn "dhiϋ, -ka ka kwaa- -zü kö -a "yan -yö dɔ ʼwɔn ʼgü

"Kwi -gɔ -mɛ ʼkpii- ʼö -kë mɛ tii ʼka, ʼyö- pö yö -zë ʼyaa ʼdhangbho dü -wɔn "dhiϋ tongtongdhö. ꞊Ya kë "wɛ, ʼyö -kë -a zë -dhiang ʼka ꞊dhɛ, ʼyaa ʼdhangbho dü -wɔn "dhiϋ. ʼMɛ ʼö ʼkwa "wɩ sië- ʼka ya, -yö -gun za -gɔ "yɛ -mɛ nü- ʼka. ꞊Ya kë "kwi -wo ʼgü, ʼyö ʼwo- pö ʼzuzö.

-Dhɛkpaɔyi do ʼka, ʼyö gɔndë ʼnë do ʼbha bha ʼö go ö -gɔ ʼpödhö ʼö nu dhebë ʼnë do ʼbha -tazɔn ʼzuzë ꞊plöö dü -wɔn "gblʋʋ "piϋ. ʼWɔn bha -yö kë sië "dhϋ Dannëngdhö. ꞊Dhɛ ʼö -kë "dhϋ, ʼyö ʼwo zadɔ -yi -ya -a -nu -gɔ. ꞊Dhɛkpaɔyi bha, mɛ "bhɩɩdhe nu ʼö- wo, -yö -gun -ziisü. ꞊Dhɛ ʼö ʼwo- -nu dhɛa" kpɔ, ʼyö mɛ -tazɔn -mɛ bha ʼö -ziö ö -wo ʼgü ꞊dhɛ dhebë ʼnë bha nü ö bha ʼnë zë dü ʼgü ; ʼyö ʼzuzö mi bha ʼö dhe "gbʋʋ- ʼnë bha- dhɛa" kpɔ ʼö- pö : « ꞊Dhaviɛɛyö, dü -wɔn ʼö ʼwo -ya ü -bha ya -yö "dhϋ tɛan- ʼka -ee ? Tɛan- -mü ꞊dhɛ dü ü -gɔ -ee ? » Dhebë ʼnë bha ʼyii kë- dɔ bhiëë" ꞊gblɛɛn -bha, -a pö nü ʼö- wo ꞊ii. ꞊Dhɛ ʼö- pö "dhϋ, ʼyö ʼzuzö mi bha ʼö- pö- -dhɛ : « ꞊Dhaviɛɛyö, -a -zɔn mɛ ꞊gban "yaan ʼka yö ꞊dhɛ dü -yö ö -gɔ. »

ʼYö dhebë ʼnë bha ʼö- pö -wo yö "kpɛnng. ʼYö mɛ ꞊gban ʼdhö go ʼkɔɔdhö ʼyö ʼwo nu ʼdhuëng- -ta zadɔ ʼgü -kɔ bha- "dhiϋ mü. ʼYö dhe "gbʋʋ- ʼnë bha, ʼö pö -wo ʼdho -tɔ klëën do ʼdhɔ- kö -wo nu- ʼka. "Vaandhö "wɛ ꞊ni, kö ʼpë bha -wa nu- ʼka. ʼYö- pö -wa "dhi kë "bϋwɛ, ʼyö ʼwo- -kë "dhϋ.

Mɛ ꞊gban "pɛpɛ "yan "dhiϋ mü bha, ʼyö dhebë ʼnë bha ʼö ö -gɔ -sɔ ʼpë bha- ʼgü, ʼyö ö ꞊sɔɔ "sɔɔ -kë, ʼyö ö ꞊sɔɔ "sɔɔ -kë, ʼyö ö ꞊sɔɔ "sɔɔ -kë, ʼyö- -dhɛ ꞊gban "pɛpɛ ʼö ma -tɔ klëën bha- ʼgü mü. Kö mɛ ꞊gbaan ꞊wa -ya kwɛɛ" ʼkun -sü -bha. ꞊Dhɛ ʼö -kë "dhϋ, ʼyö pö -wo sɔ kpa ö -ta, ʼyö ʼwo- kpa- -ta. ʼWo dho "kan- wo -ta, kö -tɔ klëën bha, -ya -ya -pa ö diëë -sü -bha. Kö -yö ꞊glüü "glüü kë sië ʼö go- ʼka "siaa-. ʼYö ʼzuzö mi bha ʼö ʼdhangbho ʼwɔn bha- "dhiϋ, ʼyö pö : « ꞊Dhaviɛɛyö -yö ʼto "dhϋ. » ꞊Sua ʼö ʼzuzö mi bha ʼö- -kë, -yö -kë ꞊dhɛ mɛ -ya pö ꞊dhaviɛɛyö -bhö ʼdho- -bha ʼbha wo. Pë do ʼö- dɔ -ziaawo -a ʼgü, -yö -gun "gbɩɩ-. -Yö -kë ꞊dhɛ "flʋkpongdhe -yö -ziö. -Tɔ klëën waa- dhebë ʼnë ʼö bha ʼdho ʼö ʼwo- ʼwo dhang- ʼgü ʼyi bha -yi bha ʼka, nü ʼö ʼkwa -a -bha dɔ wo ꞊dɛɛ ya. -Waa mɔɔ- -a -gɔ ʼpödhö, -waa mɔɔ- -dhɛ ꞊gban ʼgü, ʼwii -kpan -a -bha ʼö nu ʼö yö- ʼka ꞊dɛɛ -bha.

Za ʼdhɛ ʼö bha -a "dhiϋ -ya -dhɛ -yö kë -kë ꞊dhɛ -kɔ bha- ʼdhö.

-Yö -sü yi bha nü- -bha, ʼyö ʼzuzö mi bha ʼö ʼdhangbho dü -wɔn "dhiϋ.

ʼMɛ ʼö -yaa pö ʼyaa ʼdhangbho ʼwɔn ʼö "dhiϋ, -ka ʼwɔn -zɔn -a -dhɛ kö- "yan -yö dɔ- ʼgü.

9. ꞊Dhang -bha ꞊dhɛng ʼö- wo ʼnëdhiëng ʼnë do ʼbha ꞊taa, -a gwan ʼkpɔ -yi -dede ʼka

ʼWɔn ʼö ya, ʼwɔn ʼö ꞊ya kë ʼö -ya ꞊mɔɔ dha "yi -kwɛ ʼgbɛ -dede -bha, yö -mü. -Yö -kë "dhϋ ꞊dheglizë ʼö ʼwo- -dhɛ "kwi -wo ʼgü Asangble dö ʼDiö- bha, -a do ʼbha- ʼgü.

ʼYö -gban ʼnëglɔɔn ʼnë -tiaandhe do ʼö "tɔngdhe -dhɛ kun ʼnëdhiëng ʼnë ʼö ꞊dhang ʼdhö- ꞊taa -a -bha. ʼNëglɔɔn ʼnë ʼö ʼkwa "wɩ sië- ʼka ya, kpëëʼ -së ʼö gun- -gɔ, ʼa "suma "yɔɔ ʼyaa gun tongtongdhö. ʼYö go ʼmü, ʼyö gun "kwi -yë -tiantiandhe -dede ʼgü. Pë ʼbha -saan ʼyaa gun- -bha. ʼYö- pö ö bha Pasitëë waa- ö ʼkpɔ -mɛ -nu -dhɛ ꞊dhɛ ʼnëdhiëng ʼnë ʼö ꞊dhang ʼdhö- ꞊taa bha nü- -dhɔ ꞊ya ö kë dheglizë bha- ʼgü, ʼnëdhiëng "pɛpɛ ʼö ʼwo mü bha, -a -nu kpö ʼgü. ꞊Dhɛ "dhϋ -wa -za dɔ ö -dhɛ.

-A ʼnëdhiëng ʼnë ꞊de ʼpö -yö -gun -së -dedewo ö wëëʼ dhö ʼö- "suma "yɔɔ ʼyaa gun. -꞊Ya ʼgo mü -a -gɛn "dhü -nu -wo -gun "gblϋgblϋ ʼka, "drɔkɔdrɔkɔ ʼka, -së ʼka ꞊ni.

-A -zë ʼka -dhɛ dosɛng ʼkö gun "wɛ, yö nü gun ꞊dhang bha- ʼka.

ʼWɔn ʼö bha, ʼyö- ʼwɔn ʼdhö mɛ ꞊gban "pɛpɛ kɔn ꞊dheglizë bha- ʼgü. -A ʼkpɔ -mɛ -nu waa- Pasitëë, -waa dhɛa" ʼkpɔ ꞊dhɛ ʼmɛ ʼö- yö ö dhɔɔbhaa ʼka ʼyö bha -ee ? -Ya -pö gbokungbokundhö ö dhɔɔbhaa ʼkö ʼdhö ʼyö bha. -A "tɛɛbë -nu ꞊wa ʼwɔn ꞊gban kë kö -wa -din yën,ʼwii ꞊mɔɔ- -bha. ʼNëdhiëng -kpɛa -nu ʼö ʼwo to, ʼö ꞊yɔɔn mü kö ʼwaa "wɩ -ziaanwo ʼnëglɔɔn ʼnë bha- "piϋ.

ʼÖ ꞊yɔɔn mü, kö ʼmɛ ʼkö -a -naa -Zlaan -wɔn ʼyaa ʼkpakpadhö, kö -wa pö sië ʼnëdhiëng ʼnë bha, ꞊bɛdhɛ nü ʼö -yaa kë ʼnëglɔɔn ʼnë bha- ʼka. ʼYaa "Dhϋ, "wɛɛwɛ ʼyaa kë "dhϋ. Kö mɛ "wɛɛ ʼbha -nu -wa pö sië ꞊dhɛ mɛ ꞊plɛ bha, -a -nu ʼko ʼsü -yi ʼka, ʼnëglɔɔn ʼnë bha, -yö -dho ʼgo- ö -wo -ta, ʼö- pö ʼyaa yöö ʼnëdhiëng ʼnë bha, -a ʼsü ʼzü.

-Wo -to -a ʼka "dhϋ, ʼö- -nu ʼko ʼsü -yi bha ʼö -wo, ʼwo dho mɛɛdhi. Nu -kɔ suu ʼö mɛ -nu ʼö ʼwo- -kë, -a "wɛɛ "suma ʼyii kë ꞊slɔɔ ʼnu do, "iin ʼyii ʼdho ꞊slɔɔ- -a ʼdhɛ ʼkö bha- ziaan -zë ʼgü, dhe ʼsü -wɔn -zë -a "gblʋʋ "piϋ -dhɛ bha- ʼgü. ʼMɛ -nu ʼö ʼwo nu -a -nu -dhɔ -dede -bha, -wo gun mü, ʼyö ʼmɛ -nu ʼö ʼwo nu kö ʼnëglɔɔn ʼnë bha, ꞊ya kë- pö -pë ʼka ʼaa bhoo, kö ʼwo ꞊wɛɛ dɔ ʼnëdhiëng ʼnë bha- -bha, ʼwo gun ʼmü ʼpö.

ʼYö ʼMɛɛ- ʼdhɛ ʼö dhe ʼsü -wɔn ʼö -gban -a -bha bha, ʼö mɛ ꞊plɛ bha- -nu dhɛa" kpɔ "ni ʼö- -nu ʼko -dhɔ ʼdhö ʼko -kë, ʼö ʼwo dho ʼto- wo ʼko -gɔ, -a yaa ʼgü, -a -së ʼgü ? ʼYö ʼwo- pö : « ꞊Ii. »

ʼWo gun ʼgo sië mɛɛdhi -kɔ ʼgü, kö ʼnëglɔɔn ʼnë ʼö bha, -a ʼkpɔ -mɛ -nu -zë "wënng -ya ziö -a -nu wëëdhö, -yö -ga, ʼwɔn -ma -a -nu ʼka -kɔ yaa ʼgü yaa bha, -a -wɔn ʼgü.

꞊Dhɛ ʼö ʼwo go ʼbha, ʼyö ʼwo dho -a -naa ꞊dheglizë ʼgü. ʼYö Pasitëë ʼö gun ʼdhuëë- -kpɔ -a -nu -bha -mɛ ʼka bha, ʼö ꞊yɔɔn ʼnëdhiëng ʼnë bha- "sɔɔ, ʼyö- dhɛa" kpɔ ʼö- pö : « N dhɔɔbhaa, ü -pö ʼnëglɔɔn ʼnë ʼö ya nü ʼü dho ʼto- -gɔ -ee ? » ʼYö- pö : « ꞊Ii. » -A -pö "dhϋ -sü nü ʼö "gbɩɩ- kö ʼmɛ -nu ʼö ʼwo nu -a -nu -dhɔ -bha, -wa -ya wo kwɛɛ" ʼkun -sü -bha. Kö -a -san ʼö ʼmɛ -nu ʼö- -nu zë, wo -zë, -wo -suɛɛ nü- ʼsü sië -a ʼka ꞊dhɛ mɛ -yö -më -kë.

꞊Dhɛ Pasitëë -yö ö bo -a -bha ʼka, ʼyö yö gɔɔn- -sü -bha, ʼyö- dhɛa" kpɔ ʼö- pö : « Ma ʼnë, ü- -pö dhebë ʼö ʼbha- yö ü dhɔɔbhaa ʼka, ʼö -kë -a -së ʼgü, ʼö -kë -a yaa ʼgü, ʼö kɛng ʼka dho ʼto ka ʼko "piϋ yö nü ʼö ya -ee ? » ʼYö -dhɛta ʼö dɔ dinngdhö ꞊dhɛ pë -yö dɔ bun ꞊taa -dhɛ ʼgü.

"Wënng ꞊ya ziö mɛ ꞊gban -ya -wo -ma. ʼYö ʼnëglɔɔn ʼnë bha ʼö ö "tɔngdhe bha- -ga zuudhö. ʼYö ö "yan -ta -a ʼka, ʼyö- ꞊lɔɔ- ʼka, ʼyö- -da ʼka, ʼyö ꞊lɔɔ- ʼka. ʼYö Pasitëë -ga. ʼYö mɛ -nu -ga ʼdɔɔndhö, ʼyö go ʼmü ʼö ö "tɔngdhe bha- -ga, ʼyö pö "gbɩɩ- ʼka : « ꞊Iiiiiiiiiiiiiiiiiiiiiiiii... »

-A -pö "dhϋ -sü nü ʼö "gbɩɩ-, kö ʼmɛ -nu ʼö ʼwo gun -ya sië -a -nu -san ʼka -wa "kwɛɛ ʼsü "fɔngfɔng ʼka. Bhlɔɔ yaa ʼgü yaa -bha -ma -a dë -nu ʼgü -sü bha- -wɔn ʼgü, kö woo ꞊de ʼpö ꞊wa zun "kpɛnng.

꞊Dhɛ ʼö -kë "dhϋ, ʼyö Pasitëë -ya pö mɛ ꞊plɛ bha- -nu -dhɛ -wo ꞊yɔɔn ö "sɔɔ kö ʼö ʼdhuëë- ʼkpɔ- -nu -bha. ʼYö ʼwo- -kë "dhϋ. ꞊Dhɛ Pasitëë ʼö ʼdhuëë- kpɔ -a -nu -bha "dhϋ "fluudhö, ʼö yöö- "dhiϋ ta -a pö -sü ʼka, ʼaa- -yö kë bha, ʼyö ʼnëdhiëng ʼnë bha, -a -bha ꞊dhang ʼö gun- ꞊taa bha, ʼö ꞊dhɛng ʼgbaandhö, "kɛɛ kö yöö dosɛng nü ʼö gun ꞊dhɛ -a -zë ʼka -dhɛ ʼdhö.

ʼMɛ ʼö ʼka bha, ʼyö ʼwɔn bha ʼö -kë mɛ "bhɩɩ- ʼkɔn -wɔn -së -zë, -a ʼka yi bha- ʼka.

ʼYö- "dhia ʼdhö ma mɛ "pɛpɛ ʼö ʼwo gun -ya ʼka -a -nu -san ʼka bha- ʼgü, ʼyö -kë -gbɛkɛɛdhɛ -së ʼka. ʼYö ʼnëglɔɔn ʼnë bha, -a -bha -zo -yö -Zlaan -dhɛ -sü -yö mɛ ꞊gban kɔn.

-Zlaan këwɔn -ziizë, -ziizë -yë kë sië -dedewo.

-A -ga, ꞊dhɛ ʼö "tϋng ʼgbɛ -dede ʼö -ziö ʼwɔn ʼdhɛ bha- ziaan ʼgü, ʼyö ʼnëglɔɔn ʼnë "wɛɛ do ʼbha bha ʼyö pö yöö dhe ʼsü. -A "tɔngdhe bha -yö -gun -së -dedewo, "kɛɛ -a "yan ʼyaa gun -dhɛ yö sië. ꞊Dheglizë -gban -bha -nu -wa dhiang zë kö -yö ʼnë "wɛɛ ʼsü, -ya -pö -a "bin ; ö dhɔɔbhaa ʼkö ʼdhö ʼyö bha dosɛng.

꞊Dhɛ ʼö -kë "dhϋ, ʼyö ʼwɔn ʼö ʼkwa ʼgo sië- ma-, ʼö -gban ꞊dhang -mɛ -bha bha, ʼyö ʼmɛ bha ʼyö ma ʼpö, ʼyö -a fɔɔn -yö dɔ ꞊dhɛ -a -bha -yö -mɔɔ -a -bha ʼö -kë "dhϋ ʼpö "kpϋüngdhö.

ʼWo dho mɛɛdhi, ʼwo go ʼmü, ʼwo nu ꞊dheglizë ʼgü, ʼö Pasitëë ʼö -naa bhɛa" wo, ʼwɔn ʼbha ʼyii kë ʼgü tongtongdhö ʼö nu ʼö zun- ʼka ꞊dɛɛ -bha.

ʼKwa ʼdho- pö kwa -de -dhɛ, ꞊dhɛ ʼö -kë ꞊dhɛ -Zlaan ꞊ya ʼwɔn ʼdhɛ ʼö ya -a kë kwa "këyɔɔ -dhɛ, kwaa kwa -bha kë ʼpö ꞊dhɛ -a -bha ʼdhö, kö -Zlaan -yö nu kwa -dhɛ ꞊dhɛ -a -bha ʼdhö. -Kwa kwa -de ʼkun.

10. -Dhidhawɔn ʼkpii- do ʼö -gban -wëëmɛ do -bha ꞊naɔɔ ꞊slɔɔ -sü –bha

-Dhɛkpaɔyi do ʼka ʼDannëng "sɛ ʼgü, ʼpödhɛ do ʼbha bha- ʼgü, ʼyö -wëëmɛ do ʼbha bha ʼö ö "yɛɛn bho gbeng do ʼgü. Gɔndë ʼnë ʼö ʼkwa "wɩ sië- ʼka ya nü ʼö gun "flɛɛmɛ -nu ꞊gban "dhiϋ ʼto -dhɛ ʼka ʼpö- bha- ʼgü. -A -kë "dhϋ -sü bha- ʼgü, ʼö ꞊yɔɔn mü kö -kɔ -ya "kan- "dhiϋ, kö -ya kë "yɛɛn -to -bha -mɛ nü- ʼka, kö- -dhɔ ʼyaa mɛ ʼbha kë ʼzü -a -bha "flɛɛdhɛ -wɔn ʼgü, "kɛɛ kö ʼyii kë- "dhiϋ wlüü" -a -bha ʼsa.

Ö "yɛɛn ʼö- bho "dhϋ bha, ʼyö -Zlaan -ya pö -dhɛ -yö -dho ꞊naɔ ꞊slɔɔ-, "kɛɛ "sanni -yö kë "dhϋ, -a -dhɛ -ya -bha kö ʼpö- bha- ʼgü -mɛ -nu : ʼnë "piϋ, dhe "piϋ, gɔɔn- "piϋ, mɛ ꞊gban -wo ꞊wɔɔ "wɩ -kɔ pö. -Wa pö : « -Kiaankuun. » ꞊Ya kë -dedewo ꞊dhɛ -waa pö "dhϋ, -yö -dho kë- ꞊naɔ -mɛ ʼö- -wɔn pö bha- ʼka. ʼWɔn bha -yö -gun -a -gɔ ʼwɔn "gbɩɩ- ʼka. ʼMɛ ʼö- -dhɔ ʼyaa mɛ ʼbha kë de ʼö dho ö "tʋ to -a -mɛ -wo -bha ?

"Kɛɛ yöö- ꞊gban ʼgü, ꞊dhɛ ʼkö -dhɛ -zë ʼö ꞊kpaɔ, -da nü ʼö gɔndë ʼnë bha, ʼö- wo ʼpö- "piϋ, -dhɛɛ "dhiϋ bho -sü ʼka ʼö- pö : « Mɛ "pɛpɛ ʼö ʼka ʼpö- ya- ʼgüü, ʼnë "piϋ, dhe "piϋ, gɔɔn- "piϋ, -kwa ʼflüü-. -Ka n gba ka "tʋ ʼka -së ʼkaa. N dë -nu, n dhe -nu, ma ʼnë -nu. -Zlaan -yö kë dhiang -zë n -dhɛ gbeng "yɛɛn -wo ʼgüü. -Ya -pö n -dhɛ a -dho ʼgo- "flɛɛdhɛ ʼgü, ʼa -kë ꞊naɔ -mɛ -dede ʼkaa. "Kɛɛ "sanni ʼa kë- ʼka, ʼmɛ ʼö "dhϋ ʼdodo kwa -gɔ ʼpö- ya- ʼgü, -ya pö -kiaankuun... Kö ʼdhuëë- -yö ka ʼkun -a ma -sü ziaan ʼgü bha, ʼaa -yö këë ? »

ʼAA ʼwɔn bha -a -pö "dhϋ -sü nü ʼö "gbɩɩ-, kö mɛ ꞊gbaan -ya "yɩɩ ʼto -sü -bha. Mɛ ʼbha -nu -waa "yɩɩ ʼto -yö -kë ꞊dhɛ -a -nu ko yöö "yɛ- -ta. ʼMɛ -nu ʼö ʼwo -kë ꞊dhɛ ʼwɔn dɔ -mɛ -nu ʼdhö, kö -wa pö sië slaa" -dee "dhiϋ bha. Gɔndë ʼnë -san -bha -a -nu zë -sü yaa ʼgü yaa bha- -wɔn ʼgü, ʼmɛ ʼbha ꞊ya dɔ ʼyö ʼpö : « ʼMaa n -de ꞊bhlëë nü ʼö- dɔ, ʼyö maa- pö : -kiaankuu. »

Mɛ "wɛɛ ʼbha ꞊ya dɔ ʼyö- pö : « Yë nü ʼyaa n -bha ʼyö maa- pö -kiaankuun. »

ʼNë ʼsɛɛnnë -nu -zë -a -nu dhɔɔbhaa -wɔn -nu nü ʼö ʼwo bha. ʼÖ ꞊yɔɔn mü, ꞊wa dɔ gɔndë ʼnë -a "yan "dhiϋ, mɛ ʼbha -yaa pö -kiaankuun, ʼyö mɛ "wɛɛ ʼbha ʼdhö- "dhiϋ kun -kiaankuun, ʼyö -waa "yɩɩ ʼto klee" klee" dhö -wa ziö- ʼka.

Mɛ "gblϋgblϋ ʼbha -nu ʼö ʼwo -kë zuë" "dhiϋϋ- -mɛ -nu, "dhi -dhɛ yaa- -mɛ -nu ʼka, ʼyö ʼwo -ziö ʼwo dho gɔndë ʼnë bha- -gɔ "kwanngdhö, ʼwo -ya -a "yan ʼgü, ʼwo- pö- -dhɛ : « -Dhɛ -ga ! Slaa" ʼö yöö ü kë ʼü "wɩ sië -kiaankuun ꞊dhɛ ꞊wɔɔ -yö -wɩ bha, ʼbhii- "dhiϋ ʼto, ü -go ʼpö- ya- ʼgü -sü -mü. » -A -nu -zo ʼyaa- ʼka ꞊dhɛ -a pö -dede nü ʼö ʼwo- wo sië bha. ʼMɛ -nu ʼö ʼwo go ʼpödhö ʼö ʼwo dho dhɛngdhö, ʼyö ʼwo dho saanwo ʼdhɛ bha- ʼka.

-Wo -dho -a ʼka "dhϋ ʼdodo, ʼö- -nu ꞊gban ʼwo- pö. -Dhɛkpaɔyi -yö -kë -zlëëdhö, ʼyö ʼmɛ bha ʼö -kë ꞊naɔ -mɛ "mlümlüsü ʼka ʼpö- bha- ʼgü, ꞊dhɛ -kɔ ʼö -Zlaan -yö kë- pö- ʼka- -dhɛ bha- ʼdhö. ʼÖ dɔ mü kö- ʼgü -ya kë "gbɩɩ-.

ʼWɔn ʼdhɛ ʼö ʼyii kë "wɩ- -bha ʼpö- kö bha- ʼgü, mɛ ʼbha ʼyaa- kë.

-Kwaa kë -së kö -wëëmɛ -nu -san ʼya ʼdho- pö ʼö kwa zë "wɛɛwɛ kö- -gɛn ʼyaa ʼdhö. ʼKwaa "dhiëng "dhiϋ dhö dɔ kwa -de -gɔ. ʼMɛ ʼö- -san ʼö ʼkwa zë kö -gɛn ʼyaa ʼdhö bha, ʼkwii- kë -së, ʼyiöö- -yö -dho dɔ kwa -bha -a wëëdhö.

11. ʼGbiöödhe do waa- -gblünng ꞊gɔɔn ʼö ʼwo- wo

Yi do ʼka, "sɛ ʼö ʼwo- -Mɔɔsii "sɛ -kë bha- ʼgü, ʼpödhɛ do ʼbha ʼgü, ʼyö ʼgbiöödhe do ʼbha ʼö- ʼgu ꞊ya gun ꞊ya bhɔ -dedewo bha, ʼö dho "bhlaa-. -A ʼdho -sü ʼka, ʼyö -a -bha ʼnë ʼnë ʼö gun- -kɔ "piϋ waa- -bha ʼgbɛn- ʼnë ʼö gun- -gɔ, wɛng- -nu ʼwo dho. ʼYënng- ʼbhü -kɔ yaa ʼgü yaa ʼö "sɛ bha- ʼgü bha- -wɔn ʼgü, ʼyö sɔ kpɔ dhɔng -dhɛ "dhü ꞊wlöö, ʼyö ʼnë bha- -wɔ -a -ta, ʼyö ʼgbɛn- ʼnë bha to- "sɔɔ mü, ʼyö yö -zë ʼö dho ö bha yë kë -dhɛ ʼgü. -A -dhɛ -yö -wɔ -zlëëdhö, ʼyö ʼgbɛn- ʼnë bha ʼö -ya "wɩ -sü -bha, "kɛɛ ʼyii kë- ʼgü ʼwɔn ʼbha ʼka ; ʼyö- bho ö "tʋʋ. ʼÖ ꞊yɔɔ mü -yaa bho ö "tʋʋ "wɛ, ee-. ʼGbɛn- bha "wɩ nü ʼö- bho sië "dhϋ do ʼö dho- ʼka.

-A -kë "dhϋ -sü bha- ʼgü, ʼyö ö ꞊kwaa yë kë -sü -zü ʼyö nu ö mɔɔʼ bho -dhɛ ʼgü. ʼÖ dho -dhɛ -ga, kö -gblünng bhɛ -zizisü nü ʼö na kë sië ʼnë bha- -bha kö ʼö- "mëng ya. Yöö- kë ʼmü ꞊dhɛ ? "Bang ʼö gun- -gɔ, -a ʼgü ʼyaa ʼdhö. Dhebë -naa "bang -zë ꞊tɔn yö nü ʼö kwa "yaan bha, ʼyaa "dhiϋϋ-. ʼKö ʼzü yöö kë "dhiϋϋ- ꞊zɔɔ ꞊wɛ, -gblünng ʼö ʼkwa "wɩ -naa -a ʼka ya, yii kë kë pë sɛɛnnë ʼka, kö "bang ʼö dhebë ʼnë -gɔ bha yöö ʼwɔn ʼbha -yan. ꞊Ya ʼgo mü, "dhü -tiaandhe "wɛɛ ʼbha ʼyaa gun- "sɔɔ mü kö yöö- ʼsü, kö -yö ꞊mlɛɛ bha- zɔn ʼka. ꞊Mlɛɛ ꞊de ʼpöpö ʼö ꞊yɔɔn mü, kö ꞊zinng ꞊gblɛɛn ʼyaa waa- ʼnë bha, -a -nu ꞊zinng ʼgü ʼzü. ʼNë bha -ya -bö, "kɛɛ ꞊kling kling- ꞊ya yö- -ta "kabhakʋ -pë bha- wëëdhö. ʼGbiöödhe ʼnë bha, -a -ga ʼyö -pö -gblünng bha- -ta ʼyö wɛng ʼwo -ya ꞊gɔɔn -sü -bha. ʼYö ʼwo ꞊gɔɔn, ʼwo ꞊gɔɔn, ʼwo ꞊gɔɔn. ʼÖ ꞊yɔɔn mü kö- -nu "gblʋʋ -ta -dhɛ ꞊ya wɔ ꞊dhɛ wü ʼgü "gbɩɩ- -sü ʼö ö -de zë döng ʼgü, -a "gblʋʋ ʼdhö. Kö ʼgbɛn- bha ʼpö ʼpë ʼö- kë sië "wɩ -sü ʼka, -ya kë -ziisü.

꞊Dhɛ ʼö -kë ꞊dhɛ dhɛng- -dhɛ bha ʼyaa gun ʼpödhɛ ʼka ꞊gblɛɛn bha, ʼyö ʼpö- -mɛ -nu "tʋ ʼdhö -da ʼgbɛn- "wɩ -wo bha- ʼgü, ʼyö ʼwo- pö wo ʼko -nu -dhɛ : « ʼGbɛn- "wɩ -kɔ -së ʼyaa kë ꞊ni -oo ! Kwaa ʼdho, ʼwɔn "gbɩɩ- ʼbha -yö -dho kë tiidhö. » -Kaa -ga, ꞊wa wo -kɔ -da buu -nu, ʼdü- ga -nu, ꞊saa -nu, "bang -nu, "dhü "kpla -nu, a n ʼbha, ʼko -zë -a ʼka -pë -zë, -a suu ꞊gban ʼgü. -Gbluu, ꞊wa ʼdho -dhɛ bha- ʼgü. ʼWo ꞊loo mü, -wo -kpan dhebë ʼnë waa- -gblünng bha, -a -nu -bha kö -wo piöö- sië wo "kwëë ꞊dhɛ mɛ -yö -më -kë.

ʼMɛ ʼö ʼka yö, ʼyö -gblünng bha ʼyö ʼwo zë. Dhebë ʼnë bha, -a -së -yö kë -go ʼwɔn bha- ʼgü, waa- ö bha ʼnë bha- ʼdhö. ʼÖ go mü ʼzü, -yö kë -dho ʼö "bɔbho ꞊taama "wɛ -suɛɛdhö -së ʼka.

Kö ü bha ʼnë -dhɔ -yö ü kë, ü -mɔɔ -a -bha ʼü ü -gɔ to- -wɔn ʼgü.

Dhebë -yö -dhö, ʼyö dhebë -dede ʼdhö ʼdhö.

12. Mɛ ꞊plɛ ʼö woo wo ʼko ʼsü -a -nu -bha "kan ʼö ʼwo- wo ʼko ʼsü -yi ʼka

"Tϋng ʼbha ʼgü, ʼyö ʼnëglɔɔn ʼnë do ʼbha bha ʼö "tɔngdhe -dhɛ kun ʼnëdhiëng ʼnë do -bha. Mɛ ꞊plɛ ʼö ʼwo "dhϋ bha -wo -gun ʼgo sië ʼpödhɛ dosɛng ʼgü. -A ʼnëglɔɔn ʼnë -zë -a -ya -sü -yö -gun "kwi ꞊plöö, ʼyö- ʼnëdhiëng ʼnë -sü ʼö gun ʼpödhö. -A -nu -bha -ya ʼko ʼka -sü ʼö gun ꞊gblɛɛn "dhϋ bha- -wɔn ʼgü, "tϋng -tiaandhe ʼyaa gun ꞊slɔɔ sië ʼnëglɔɔn ʼnë bha- -gɔ kö -yö nu ʼpödhö, kö waa- "tɔngdhe bha wɛng -wo ꞊gloo -tiaandhe ʼka, kö -wo wo ʼko ꞊sɔng ʼnë ʼbha dɔ. Nu ʼdhɛ ʼö -yaawo ʼpödhö, -a ꞊loo -sü waa- ziö ꞊gban -yö -to ʼkwëë-. ꞊Ya ꞊loo ꞊dhɛ ꞊dɛɛ ʼdhö, -a -dhɛkpaɔyi ʼdhɛ ʼö dɔ- "piϋ kö -ya ziö.

꞊Ya ʼgo mü ʼö "kwi ꞊plöö ʼö- wo bha, ʼyaa ꞊nëng ö dheebhang -nu ʼö wɛng- -nu ʼö ʼwo go ʼpö- do ʼgü bha, -a -nu -bha kö -wa ꞊sɔng dɔ. -Yakwëë -nu ꞊wa kë, ʼyaa ʼdho- -nu -ta -së ʼka. -A dheebhang -nu bha waa- dhɛa" ʼkpɔ ꞊nëng ʼö ʼyaa- wo wo -bha bha, -a -wɔn ʼka, ʼyaa dhiang -yɔɔ -së bɔ- -nu -gɔ, kö -ya -nu fɔɔn dɔ. -A -kë "dhϋ -sü bha- ʼgü, -a "tɛɛbë -nu bha ꞊wa nu ʼpödhö, ʼyö -waa pö -a "tɔngdhe bha- -dhɛ : « "Zɩɩ-, ü -pö ʼmɛ ʼö ʼbha- yö ʼpö- ya- ʼgü ü dhɔɔbhaa ʼka, yö -mü "Glabha ʼka "wɛ -ee ? -A pö ʼö ʼyi wo "dhϋ bha, ʼyaa kë- pö ü -sanbha, "kɛɛ yi- -sü -a kë -kɔ ʼö yi "piϋ "kwi ꞊plöö bha, nü- -bha -wa ! ʼYaa yi "piϋ ꞊dhɛ "klʋsë -mɛ, këwɔn -së -mɛ ʼö ꞊dhɛ ü ʼdhö, ʼü ʼto ʼnii- yaa- -mɛ, "dhi -dhɛ yaa- -mɛ -gɔ -wa ! »

Ya kë -nu wo ꞊wa nu ʼpödhö, ʼyö ꞊wa wo "dhi yö wo dheebhang bha- -wɔn -bha. -A zü bho -sü ʼka, -yö kë -kë ʼnëdhiëng ʼnë bha- ʼgü ꞊dhɛ -wo dhiang -nu bha- -zë "Glabha -san -bha "wɛɛwɛ kö ʼya ʼdho ö ʼsü-. "kɛɛ ʼö ꞊yɔɔn mü, kö ʼmɛ "ʋʋ ʼmɛ ʼö go "kwi ꞊plöö, ʼö -kë ʼpö- bha- ʼgü -në -zë -a ʼka, ʼö nu ʼpödhö, -a ʼmɛ ʼö yöö "Glabha -bha -gbɛkɛɛdhɛ -së ʼnë ʼbha kë "Zɩɩ- -dhɛ ʼyaa ʼdhö. -Wo -to yö nü- ʼgü, ʼyö- -nu ʼko ʼsü -dhɛkpaɔyi -yö -wo. -A -nu ʼko ʼsü -yi -yö -to ꞊dhɛ "dhia" ʼdhö, ʼyö "zɔɔ -dha ʼö -kë "wɛ ꞊ni, -yö -go "mɛ ʼyaa ʼgo "mɛ, ʼyö -ya ban -sü -bha blɛɛ" yi bha ʼka ꞊dhɛ ꞊dɛɛ yɛɛ" "piϋ ʼdhö, ʼpö- bha- ʼgü, ʼö to ʼka "dhϋ ʼö -dhɛkpaɔdhiϋ -yö -wo. ꞊Dhɛ ʼö -dhɛ -yö ꞊kpaɔ, "sanni ʼyënng- "tɛɛ -ma ʼka "tϋng -yö -wo kö ꞊bhaa -ya -ya "wɩ -sü -bha "dhɛɛdhö. -A ʼgü -yö -to klöö- kö "dhɛɛdhɛ ꞊ya pa -titidhö.

Sɔ ʼö "Glabha ʼö kë- -wɔ ʼwɔn ʼdhɛ bha- -kang -bha bha, -yö -gun ʼkɔngbhlɛɛ "puu nü- ʼka. Dhi ʼö- wo ʼka, -a "suma "yɔɔ ʼyaa gun. "Zɩɩ-꞊de ʼpö, -a baa- -kɔ ʼö ʼwo- -kë, -a suu -blɛɛsü nü ʼö gun bha ʼpödhɛ ʼkö bha- ʼgü. "Kɛɛ kë ʼö- wo sië "dhϋ bha, -a zuë" ʼyaa ʼwaannu -sü ʼka "pɛɛpɛdhö "Glabha bha- "gblʋʋ "piϋ, dhiang -nu ʼö ʼwo zë- -dhɛ bha -a -wɔn ʼgü.

꞊Dhɛ ʼö- -nu -dho "dhɛɛdhö "dhɛdhɛ -dede bha -yö -wo, ʼyö ʼwo dho- -nu ʼka -dhɛ do ʼgü, kö -wo "ta ʼsü wo "kwëë, -wo nu- ʼka "dhɛɛdhö. ꞊Dhɛ ʼö -kë "dhϋ, ʼyö ʼwo ta -a -nu -bha. Wo -zë -wo "dhiϋ, mɛ -nu -wa dɔ- -nu.

Bha -wo nu sië- ʼka. ʼPë ʼö ʼdëë- -nu, ʼbɛɛ- -nu ʼwo kë sië "gɛɛ kë -sü ʼka -a -nu -züzü ʼbaa- "yi ʼgü, Atanna dosɛng nü ö bha pë dɔ. -Kaa -ga ʼyö ʼnëdhiëng bha, -a zuë" ga do -ya pö- -dhɛ -yö ö -gɛn ziö ʼnëglɔɔn ʼnë bha, -a -bha ꞊pang -bha ʼnë sɛɛnnë ʼbha wo ꞊dhɛ ʼpë ʼö ʼyii -a kë ö -de "yaan dhö. Kë "dhϋ kö ʼmɛ bha, -a zuë" ʼö "dhiϋϋ- kö ʼö- -dhɛ yö, ʼö- zuë" ʼyaa "dhiϋϋ- kö ʼö- -dhɛ yö. -Kaa -ga, ʼyö "Zɩɩ- ʼö- -kë "dhϋ. -A -kë "dhϋ -sü nü ʼö "gbɩɩ-, kö "Glabha -yaa -a -ga "yan "gϋng ʼgü -kɔ yaa kë, -ya -suɛɛ ʼsü- ʼka. -Ya -ya ʼsi bho -sü -bha -a -gɔ. -A "tɔngdhe -ya za dhi- -gɔ, -yö -kë ꞊dhɛ ʼpë ʼö -yaa -takpɛadɔ ʼdhö. ʼÖ dɔ kö -wo ꞊loo "dhɛɛdhö, kö "si -ya "Zɩɩ- "tʋ pa. "Kɛɛ kë ʼö- wo sië "dhϋ bha, mɛ ꞊plɛ bha nü ʼö ʼwo woo- pë ʼgü ma wo ʼko "piϋ. ʼMɛ -nu ʼö ʼwo to ʼwaa gun- ʼgü ma sië "tan ʼö gun "wɩ sië bha- ʼkosɔn. ꞊Dhɛ ʼö ʼwo woo ꞊loo "dhɛɛdhö ʼyö "Glaba ʼdhö ö bo "si bho -sü ʼka. "Tϋng ʼnë ʼö ʼwo gun- kë sië- ʼka "dhϋ bha, "Zɩɩ- ʼyii kë dhiang ʼbha zë kö ʼyii kë kë -zë wo za ʼö kë- -dhi "Glabha -gɔ -a ʼka.

꞊Dhɛ ʼö -kë "dhϋ ʼyö- -nu dhɛa" ʼkpɔ "tϋng -yö ꞊loo, ʼyö Pasitëë ʼö "Glabha dhɛa" kpɔ -blɛɛsü ʼyö- pö : « "Glabha, " n gbö", ü -pö ü dhɔɔbhaa ʼö kɛng ʼka dho ʼto ka ʼko -gɔ, -a -së ʼgü, -a yaa ʼgü, yö nü ʼö ya -ee ? » ʼYö- pö : « ꞊Ii. »

ʼYö "Zɩɩ- -bha kpɔ ʼö- pö : « "Zɩɩ-, n ʼdhu, ü- -pö ʼmɛ ʼö kɛng ka ꞊sɔng ʼö dho ʼkun bho ka ʼko ʼgü, -a -së ʼgü, -a yaa ʼgü, yö nü ʼö ya -ee ? » ʼYö "Zɩɩ- ʼdhö pö : « ʼAabhoo, ʼmaa- ʼgü. ʼMii ʼdho "wɩ- -bha ꞊dɛɛ, ʼmii ʼdho "wɩ- -bha dhia" . »

-A -pö "dhϋ -sü nü ʼö "gbɩɩ-, kö "Glabha ꞊ya ʼgo ʼsi ga -ta -yaa bho "Zɩɩ- -gɔ. ꞊Ya ʼgo -a do ʼbha -ta, -yaa -zuö mü... ʼÖ dɔ mü kö -a ʼwɔn ꞊ya mɛ ꞊gban ʼkɔn -a -bha "dhi -dhɛ yaa- waa- -bha zuë" -nɛɛsüdhɛ -wɔn ʼgü. Kö -wa pö sië : « "Yϋ "Glabha ʼö ya ꞊klöötiɛn ʼyaa -mü "wɛ -ee... ? »

Mɛ ꞊plɛ bha, -wo -kan wo ʼkwëë- "dhɛɛdhö ꞊dhɛ -kɔ bha- ʼdhö.

-A -kë "dhϋ -sü bha- ʼgü, -yö -së kö ʼmɛ -nu ʼö woo wo ʼko ʼsü bha, -wo wo ʼko -ga -së ʼka, kö -wo gun -naa ʼto- wo ʼko -gɔ. -To ʼko -gɔ -sü ʼyii kë kë ʼwɔn sɛɛnnë ʼka.

13. ʼÖ -kë -kɔ ʼö- -bha, ʼö ʼdhuëë- ʼö -gblüdë Fadhaɔn kun, ʼö go- -bha

-Gblüdë ʼkpii- do ʼbha nü ʼö gun ʼö ʼwo gun- -dhɛ sië Fadhaɔn. Fadhaɔn bha, -yö -gun "sɛ -gɔ ʼö ʼwo- Ezitö -kë, ʼö -kë "sɛ -gɔ -nu ʼö ʼwo -ya -sü ʼka kwaa- mɛ tii "sɛ ya -a -gɔ "dhuϋϋ- ꞊yën -zian ʼka, -a do ʼka bha, nü -a -gblüdë ʼka. -Gblüdë -nu ʼkö ʼwo gun Fadhaɔn bha -a -bha "tϋng -zë ʼgü, -a ʼmɛ ʼdhɛ ʼkö- -bha -gblüdëdhɛ ʼö gun ʼma -sü ʼka -a -bha ꞊dhɛ Fadhaɔn -bha ʼdhö, ʼyaa gun tongtongdhö. Kë ʼö- wo "dhϋ bha, -a -gɛn -mɛ ꞊dhɛ kö ʼdhuëë- -ya ʼkun -sü ʼka -dedewo.

-Kwaa ʼwɔn dɔ- ʼka ꞊dhɛ ʼdhuëë- ʼdhö ʼmɛ ʼö- ʼkun -sü ʼka, ʼwɔn "ʋʋ ʼwɔn ʼö- -mɛ -yö ö -kɔ -da -a ʼgü, -yö dhi nü- wo -a -mɛ -gɔ.

꞊Ya kë "dhϋ kö ʼdhuëë- -bha mɛ ʼkun -sü, -yö ꞊bhlëë -sü ʼö -ziö ʼka ʼwɔn ꞊gban -ta.

Kwa -dho ʼwɔn -zɔn ʼka ʼsü- -kwɛ -zlaan ʼö -gban Fadhaɔn -bha ya, -a -bha.

-Gblüdë Fadhaɔn -yö kë- -kë mü ꞊dhɛ ʼyö ʼdhuëë- ʼdhö- kun ?

ʼDhuëë- ʼö kë- kun "dhϋ bha, -a -gɛn -mü ꞊dhɛ -a ʼkpɔ -mɛ -nu nü -a -naa ʼdhuëë- ʼdhö gun -a ʼkun -sü ʼka "pɛɛpɛdhö. -A -bha -gblüdëdhɛ ʼgü, ʼyii kë ö ʼkpɔ -mɛ -nu ꞊bhlëë -siö -dhɛkpaɔyi "wɛɛ ʼbha ʼka.

ʼÖ -kë -kɔ ʼö- -bha yö ꞊nɛ.

Fadhaɔn dhe ʼö gun -a -gu ʼka, -a "su "saɔdo-naa bha, ʼyö -a dë -wɔn ʼdhö ꞊see.

꞊Dhɛ ʼö Fadhaɔn ʼö bhɔ, -kɔ ʼö yöö- kë -bha kö -a dhe -bha ʼdhuëë- -yö ö ʼkun, yö nü ʼö kë -a -kɔ ꞊mɔɔ -blɛɛsü. -A -kë "dhϋ -sü bha ʼgü, ꞊dhɛkpaɔyi ꞊gban "pɛpɛ ʼka, ꞊ya pë -bhö, ʼyö ö dhe nuwɛɛ bho ; ʼyö dho ʼyö ö dhe -wɔ -ta -pë, ʼö "kwi -nu ʼwo woo pë -dhɛ ʼdhii- bha, -a ꞊baa, ʼyö nu ʼö -ya ö dhe "sɔɔ, ʼyö wɛng -wa "gbɛɛta ʼnë sɛɛnnë ʼbha zë, ʼyö ꞊ya gun ʼdho -naa yi ʼgü.

-Kɔ ʼkö ʼnë -yö ꞊bhlëë -ya ʼka ö ʼkpɔ -mɛ -bha, Fadhaɔn -yö -gun -a -ya sië -dedewo ö dhe -bha. -A -wɔn ʼgü, -a dhe -yö kë ʼdhuëë- -ya -a -bha ʼpö -dedewo.

꞊Dhɛ ʼö -kë "dhϋ, ʼyö -Zlaan, Atanna, ʼdhö ö -wodhiϋloomɛ do ʼbha bha bɔ Fadhaɔn "piϋ, kö -yö "slë mɔɔ- -bha kö -ya -bha -gblüdëdhɛ -pö. ʼMɛ ʼö "dhϋ bha, -wo -gun -a sië Moizö.

Moizö -yö kë ʼwɔn ꞊gban "pɛpɛ suu -kë, "kɛɛ -a -kɔ ʼyaa gun ꞊mɔɔ sië Fadhaɔn -bha. -A -kë "dhϋ -sü ʼgü, ʼyö dho kö waa- -Zlaan ʼwo -kpan wo ʼkwëë- -tɔn do ʼbha ꞊gwinng-. ꞊Dhɛ yöö ꞊loo -a -dhɛ -dede ʼgü, ʼyö -Zlaan ʼdhö- pö- -dhɛ : « Moizö -bhö dɔ ! -Dhɛ ʼü nu sië -a -bha bha, -dhɛ "slϋϋslϋ -mü. Ü bha "sabha bho ü -gɛɛn. » ʼYö Moizö -ya bho ʼmü. ʼYö -Zlaan waa- Moizö ʼwo gun -naa dhiang zë -sü zü bho- wo ʼko -dhɛ. ʼYö Moizö -ya dhɛa" kpɔ ʼö- pö : « N Dëmɛ,

Atanna, bhi ʼyaa mü ʼü n bɔ Fadhaɔn "piϋ -ee ? ʼYö -yö -kë mü ꞊dhɛ ʼyö ʼma ʼwɔn ꞊gban "pɛpɛ kë, ʼyö n -kɔ ʼyaa ꞊mɔɔ- -bha ʼsa ? » ʼYö Atanna -ya -yɔɔ bɔ Moizö -gɔ ʼö- pö : « Moizö, Fadhaɔn ʼö ʼü- -ga sië bha, ʼdhuëë ʼö- ʼkun -sü ʼka, -a "suma "yɔɔ ʼyaa ʼdhö. -A dhe -yö ʼdhuëë- -ya -sü ʼka- -bha -dedewo. ʼPë ʼö -kë ʼö ü -kɔ ʼyaa ꞊mɔɔ -sië -a -bha bha ʼyö bha. -A ʼklɔɔ- -mü ꞊dhɛ ʼmɛ ʼkö -a dhe ʼdhö ʼdhuëë- ʼkpɔ -sü ʼka- -bha, -kɔ -mɔɔ -a -bha -dhɛ -yö ʼya-. » ʼYö Moizö ʼö- pö : « ʼYö n Dëmɛ, ꞊ya kë "dhϋ ʼsa kö n bɔ -gɛn -mü -më ʼka, "kɛɛ kö ü- ʼwɔn -dɔ ꞊dhɛ n -kɔ ʼyii ʼdho ꞊mɔɔ- -bha ? » ʼYö -Zlaan -ya -yɔɔ bɔ ʼö pö- -dhɛ : « ʼYaa ʼwɔn ʼbha ʼka ; ü zuë" kë -sɛa. A -dho -a -kɔ -zɔn ü -dhɛ. »

Kweɩmɛ -nu, mɛ ꞊gban "pɛpɛ kwa- ʼwɔn -dɔ ꞊dhɛ dhebë -nu -kɔ -yö -mɔɔ -a -nu ꞊gɔn -gɔ -wɔn ꞊gban "pɛpɛ ʼgü see- -sü -bha "kpʋng ya- ꞊taa. Ü -kë ü bha -gblüdë ʼka -kɔ "ʋʋ -kɔ ʼö- ʼgü, dhebë -yaa pö yöö ü bha -gblüdëdhɛ see-, -yö -dho see-. Ü -kë ü bha ʼwɔn dɔ -mɛ "gbɩɩ- ʼka, dhebë -yaa pö yöö ü bha ʼwɔndɔdhe see, -yö -dho- see-. Ü -kë ü bha ꞊naɔ -mɛ ʼkpii- ʼka, dhebë -zë -yaa pö yöö "slë mɔɔ- -bha kö ü bha ꞊naɔ -gɔ -yö ʼto "yi ꞊bhaa, -a -kɔ -yö -dho ꞊mɔɔ- -bha. Dhebë -nu -kɔ -yö -mɔɔ -a -nu -gɔ -wɔn ꞊gban "pɛpɛ ʼgü see- -sü -bha "kpʋng ya- ꞊taa.

-Kaa -ga, ʼyö -Zlaan ʼdhö dhebë do ʼbha bha- bɔ Fadhaɔn "piϋ. Dhebë ʼnë ʼö "dhϋ bha -yö -gun -Zlaan -bha "kiëë ʼö -gla dhebë do ʼgü, nü- ʼka.

-Dhɛkpaɔyi do ʼka, ʼyö Fadhaɔn -bha gwëëzë -nu bha, -a mɛ do ʼö gun ö bha -niëngkwangpiϋ kë sië, ʼyö -kpan dhebë ʼnë bha- -bha. Dhebë ʼö ʼkwa "wɩ sië- ʼka ya, -a -bha -sëdhɛ -mɔɔ ʼka ʼyaa gun "tϋng ʼkö bha- ʼgü tongtongdhö. ʼGɔɔn- "ʋʋ gɔɔn- ʼkö gɔɔn- -zë -a ʼka, ʼö -kpan dhebë bha- -bha, -a -mɛ -yö ö "dhidhi "mëng nü ʼö- wo- "piϋ. -A -ga, ʼyö- -wɔn "dhiϋ ʼdhö ma -dedewo gwëëmi bha- ʼgü, ʼyö pö- -dhɛ -a -dhɔ ꞊ya ö kë, yöö- ʼsü. ʼYö dhebë bha ʼö -wɩ -a -bha. ꞊Dhɛ ʼö -kë "dhϋ, ʼyö gwëëmi bha ʼö ö -kɔ -da -a ʼgü, ʼyö dho- ʼka Fadhaɔn "piϋ, ʼyö- pö Fadhaɔn -dhɛ : « N dëmɛ, ʼma dhebë do ꞊slɔɔ ; -yö n "piϋ ʼü dɔ "gbɩɩ- kö ʼü- ʼsü n -dhɛ. Yö ꞊nɛ » ʼYö -gblüdë Fadhaɔn -yö dhebë bha- -ga, ʼyö -kë -a ʼgü -së -dedewo ; ʼyö- pö ö bha gwëëmi bha- -dhɛ : « ʼÜ dɔ ʼö- wo bha, ʼbhaa -glengsü. Dhebë suu "suma ʼö ꞊dhɛ -kɔ ʼö ya- ʼdhö bha, bhii gwëëmi ü ʼsü -dhe bha, "iin slaa" ʼpö -ya ü ʼkun -ee ? Dhebë suu ʼö ꞊dhɛ -kɔ ʼö ya- ʼdhö bha, -yö -gblüdë nü- ʼsü -dhe ʼka. -A -dhɛ ʼyaa- -bha kö -yö ʼto gwëëmi -zë -a -gɔ. »

-A -kë "dhϋ -sü bha- ʼgü, ʼyö Fadhaɔn ʼö dhebë bha- sü ö bha "gwëëmi bha- -gɔ, ʼyö -kë -a -bha ʼka.

Fadhaɔn waa- dhebë ʼnë bha ʼwii "dhɔɔgɔ do kë wo ʼko "piϋ -së ʼka, ʼyö- pö Fadhaɔn -dhɛ : « N dëmɛ, ko- -bha -zëwo tɛan- ʼka, "kɛɛ ʼwɔn -yiisiö nü -a -nu -dhɔ ʼyaa n kë -sü ʼka ü "piϋ. ꞊Ya kë -zëwo ꞊dhɛ kö ʼbhii kë ü kwaa- -nu -zü, -a -dho ʼgo ü -gɔ. Kë ʼö- wo -naa bha, mɛ "wɛɛ ʼbha ʼyaa mü ʼö -gblüdë -bha ʼdhii- -kë, ʼyö -gblüdë ʼdhö -wɔ -a -taa ? ʼYö -më ʼö -kë ʼyö bhi -zë ʼbhaa mɛ ʼbha -dhɛ kö -yö ü -bha kë, -ziaanwo, ʼyö ʼyii ʼto yö -zë -a -bha, ʼyö bhii -dede ʼü dho ʼzüzü ü dhe -bha kë -dhɛ ʼgü, bhii -gblüdë ü -gɔɔ ! ʼYaa ü -bha ʼkun tongtongdhö. ꞊Ya kë ꞊dhɛ kö ʼbhii kë ü kwaa- -a -kë "dhϋ -sü -zü, a -dho ʼgo ü -gɔ. -A -dhɛ -ya -bha kö mɛ "wɛɛ nü -yö ü bha ʼdhii- kë. ꞊Ya ʼgo mü, ʼbha ʼdho ü dhe -bha kë- ʼzü. ꞊Dhuëng ʼyaa -mü ü ʼka. »

-A -pö "dhϋ -sü nü ʼö "gbɩɩ- kö Fadhaɔn -ya ö -kɔ -da ö dhebë bha- ʼgü, -wa ʼdho- dhe "piϋ, -yaa pö- -dhɛ : « N dhe, yi ꞊gban "pɛpɛ ʼka, ü bha ʼdhii- nü ʼa- -kë. -A -wɔn ʼgü ma dhebë -së ʼö ya yöö ʼgo n -gɔ. -A -kë "dhϋ -sü bha- ʼgü, ʼö sü ꞊dɛɛ -bha, ʼmii ʼdho ü bha ʼdhii- kë ʼzü. -Ya dhi ü -dhɛ -a kë ; -ya dhi ü -dhɛ -a ʼto "dhϋ. "Kɛɛ ma -zë, -a "bin ; ʼmii ʼdho- kë- "fɛsɛfɛsɛ. »

ʼYö Fadhaɔn -bha dhebë ʼdhö- pö : « -An aaaaan- ! ü- -pö -së. -A -dede ʼö n "piϋ ʼyö bha. »

꞊Dhɛ ʼö go ʼmü, ʼyö Fadhaɔn -yö ö bha dhebë dhɛa" kpɔ ʼö- pö : « Ma ʼwɔn -nu ʼö- -nu -dhɔ ʼyaa ü kë bha, -a ꞊plɛ -naa -mü -më ʼka ? » ʼYö- -bha dhebë ʼdhö- -yɔɔ bɔ ʼyö- pö : « Bhii -gblüdë, ʼbha- pö bhii ʼkɔ ꞊taama kë, ʼyö ʼü dho ꞊kö "kwanngdhɛ ʼka ꞊gblɛɛn, ʼyö ʼü gun -naa kë-, bhii -gblüdë ü -gɔ. -Më nü -kë ʼyö ʼbhaa- kë ʼkɔɔdhö ? Ü ü -de -kë -wëësü ʼka "dhϋ -më -wɔn ʼgü, bhii -gblüdë ? Ü bha yë kë -mɛ -nu ya, -a -nu kë -yë -mü -më ʼka ʼsa "wɛ kpɛnngdhö ? Kö ʼbhii kë ü kwaa- -a -kë "dhϋ -sü -zü, a -dho ʼgo ü -gɔ. »

꞊Dhɛ ʼö -kë ʼpö ꞊dhɛ dhebë bha, -a -dhɔ -yö -gun Fadhaɔn kë sië -kɔ ꞊gban -kɔ ꞊gban suu ʼgü bha, "siasiabha ʼkɔɔdhö mü, -yö -kë mü ꞊dhɛ ʼyii kë ʼmü ꞊dhɛ -ee, -a gbo -ya zua- -bha ; -ya -blɛɛ loo ; -ya -ya -a bho -sü -bha. ꞊Dhɛ ʼö ö bo, ʼyö- -bha yë kë -mɛ -nu ʼwo nu ʼwo- -dhɛ -zu.

ʼYö- -bha dhebë ʼdhö- pö : « -An aaaaan- ! Ü- -kë -së. -A -dede ʼa- pö ʼü- kë, ʼyö bha. »

꞊Dhɛ ʼö -kë "dhϋ, ʼyö Fadhaɔn -yö ö bha dhebë bha- dhɛa" kpɔ ʼö- pö : « Ma ʼwɔn -nu ʼö- -nu -dhɔ ʼyaa ü kë bha, -a -yaaga -naa -mü -më ʼka ? »

ʼYö- -bha dhebë -ya pö : « ʼBha pö bhii ü "zu, ʼyö ʼü "yi ʼnë sɛɛnnë ꞊loo "gbʋnggbʋ ʼgü, ʼyö ü ü -zu -a ʼka. -Wëëmɛ -nu ꞊gban "dhiϋ ʼto -mɛ -ziaan ʼyaa- kë "dhϋ. ʼMaa ꞊mɔɔ- -bha kö ʼa ʼto mɛ -dhiisü -gɔ. -A -gɛn -mü ꞊dhɛ ʼmɛ ʼkö ö -zu "yi ʼnë sɛɛnnë ʼka, ʼyaa bhɔ. "Yi nü ʼö -a ꞊traa "traa -kë ö -bha "wɛɛwɛ. A- ʼwɔn -dɔ ꞊dhɛ ü -dhisü. -A ʼklɔɔ- -mü ꞊dhɛ ü "gbiϋ -yö ü -ta. ʼBhii kë -a "slë mɔɔ- -bha kö ʼkii ü "zu "yi ʼkpii- ʼka, ʼmii ʼdho ʼto ü -gɔ. » -A -pö "dhϋ -sü nü ʼö "gbɩɩ-, kö Fadhaɔn ꞊ya ö bha gwëë" -nu bɔ "yi ga ʼbha ʼö mü, ʼö ʼwo- ʼNidhö -kë, -a ꞊bhaa ; ʼyö ʼwo "yi ziö -dhɛ do -pëkë ʼwo go- ʼka ʼNidhö bha- -bha, ʼwo nu- ʼka Fadhaɔn -bha -gblüdëdhɛ -kwanngdhö ; ʼyö "yi -yö -kë -dedewo ꞊sɔbhɛɛ ʼka -gblüdëdhɛ -kwanngdhö ; ʼyö ʼwo wo -zu -a ʼka -kɔ ʼö -dhi -a -nu -dhɛ -a -bha ; ʼyö -ya -yö wo "yi see- -sü -bha mɛ "bhɩɩ- -nu -gɔ "kwanngdhö mü. ʼYö Fadhaɔn -bha dhebë bha ʼö- pö- -dhɛ : « -An aaaaan- ! Ü- -kë -së. -A -dede ʼö n "piϋ ʼyö bha. »

ʼYö Fadhaɔn -yö dhɛa" -to ꞊taama -sü kpɔ ö bha dhebë -gɔ ʼö- pö : « Ma ʼwɔn -nu ʼö- -nu -dhɔ ʼyaa ü kë bha, -a -yiisiö -naa -mü -më ʼka ? » ʼYö- -bha dhebë ʼdhö- -yɔɔ bɔ ʼö-pö : « ʼÜ pë -bhö sië, "bhaa "plɩɩga -nu -wa -pö "siaa-, ʼyö ʼbha- -nu -wlö ʼbha- -nu -bhö ꞊dhɛ -tenë -yö ʼwɔn -kë, bhii -gblüdë ü -gɔ. Saan" -mɛ -mü ꞊nü wo ü ʼka -ee ? ʼYö -më ʼö -kë ʼü ü -dekë yaa ʼka "dhϋ ? -Më -pë "dϋnggϋ -dϋnggϋdhɛ suu ʼö "dhϋ ? ꞊Ya kë "dhϋ ʼsa kö din- yöö n zë ü -gɔ ʼkɔɔdhö -dhe ! ꞊Ya ʼto yö -zë -a -bha kö ʼmaa ma ʼto ü -gɔ. »

-A -kë "dhϋ -sü bha- ʼgü, ʼyö Fadhaɔn ʼö dhebë -nu "pɛpɛ ʼö ʼwo gun ʼpö- bha- ʼgü, -a -nu ꞊gban -dhɛ ö bha -gblüdëdhɛ -kwanngdhö kö -wo pë -kpa. ʼYö ʼwo nu ʼwo pë -kpa ; ʼyö -bhöpë -yö -gblüdë -bha "kwanngdhɛ bha bho -dhɛ ꞊gban ʼgü.

-A -kë "dhϋ -sü bha- ʼgü, Fadhaɔn -ya -dhɛga ö -kɔ -së ʼgü, ʼyö pëbhee sü ʼö- ma ö "dhi. -Ya -dhɛga ö ꞊kwaa ʼgü, ʼyö pëbhee sü ö- ma ö "dhi. ʼÖ ꞊yɔɔn mü kö -yö pë ʼma sië pëbhee ʼgü, ʼö- ꞊wɛng -dhɛ ꞊gban ʼgü "kwanngdhö mü. -A -kë "dhϋ -sü bha- ʼgü, zlëënë -nu ꞊gban "pɛpɛ -wo kë pë -bhö ʼö ʼwo kën -dedewo.

꞊Dhɛ ʼö Fadhaɔn -ya -kë ꞊dhɛ -kɔ bha- ʼdhö, ʼyö- -bha dhebë -ya pö- -dhɛ : « -An aaaaan- ! Ü- -kë -së. -A -dede ʼö n "piϋ ʼü- kë ʼyö bha. »

꞊Dhɛ ʼö Fadhaɔn -yö ö bo ʼwɔn "pɛpɛ ʼö- -bha dhebë ʼö- pö- -dhɛ -yö ö kwaa- -a -nu -zü bha, -a -nu ʼgü -wɔn kë -sü ʼka ꞊dhɛ -kɔ bha- ʼdhö, -a gbeng -dede ʼö dɔ- "piϋ, ʼyö ʼdhuëë- -yö go- ʼka- -bha. ʼYö -Zlaan -bha "kiëë do ʼbha ʼö ʼwo- -dhɛ Gabliɛɛ, ʼö dho ʼö- pö -Zlaan -wodhiϋloomɛ Moizö -dhɛ : « Moizö, -Zlaan ꞊ya Fadhaɔn "dhiϋ dɔ ü -dhɛ. ʼWɔn -yiisiö ʼö- -nu -wɔn ʼgü, ʼö mɛ "wɛɛ ʼbha -kɔ ʼyaa gun ꞊mɔɔ sië- -bha bha, "dhɛ ꞊ya bho- -nu -ta. ꞊Dhɛ ʼö "dhϋ, -bhö ʼdho ꞊tɔn Fadhaɔn -gɔ. ʼYö Moizö -yö dho... Moizö -kɔ -yö kë -mɔɔ Fadhaɔn -bha ʼö- -bha -gblüdëdhɛ -pö. »

Tɛan- -dede ʼka ʼdhuëë- -yö kë Fadhaɔn -kun, "kɛɛ -a -bha dhebë nü ʼö- -pö.

Dhebë -nu -kɔ -yö -mɔɔ -a -bha ʼö ʼwo wo ꞊gɔn -nu -gɔ -wɔn ʼgü ꞊see "kpʋng ya- ꞊taa.

-Kɔ bha nü ʼdhuëë- -yö kë go- ʼka Fadhaɔn -bha.

14. -A -kun "gbɩɩ- -mɛ nü ʼö- ꞊trɔɔn ꞊slɔɔ

ʼWɔn ʼö ya -yö -gban ʼnë gɔɔn- ʼnë -nu ꞊plɛ ʼö ʼwo gun -tenë -nu ʼka -a -nu -bha. -A mɛ sɛɛnnë -sü ꞊ya gun ꞊ya ꞊mɔɔ -dho ꞊klang- "dhiϋ -mɛ -bha. -A mɛ ʼkpii- -sü ꞊ya gun ꞊ya kë "bϋwɛ.

꞊Dhɛ ʼö- -nu ʼkpɔ -mɛ -nu -wɔn -yö ꞊see, ʼwo gun ʼmɛ -nu ʼö -nu -kɔ -bha bha, ʼwaa gun -a -nu ʼkun sië -së tongtongdhö. -A -nu -dega -bha ʼnë -nu ʼö ʼwo -nu kpɔ wo gblëë- -bha, nü -a -nu -wɔn ʼdhö gun doseng -a -nu -gɔ "gbɩɩ-. -Tenë sɛɛnnë -sü bha, ꞊klang- -dhɔ -yö -gun -a -bha, "kɛɛ mɛ ʼyaa gun- -gɔ kö -ya -ya ꞊klang- "dhiϋ. -Dho ꞊klang- "dhiϋ -yi -nu -wa -wo, ʼyö ʼnë bha ʼsëëdhɛ zii ʼbha ʼö- sü "sia- ʼö gun- -gɔ bha, -yaa ꞊nëng ö ʼyɔnngdhö ꞊ya ziö -dho ꞊klang "dhiϋ -mɛ -nu ꞊keng. ꞊Wa ꞊loo ꞊klang- -kwanngdhɛ "dhi -bha, ʼyö ꞊ya ʼgbaannu, ꞊ya ꞊klang- -nu -taga. -Wa -da ꞊klang- ʼkɔɔdhö, ʼyö ꞊ya ö yeekë ꞊ya nu "kwanngdhö. ꞊Klang- kë -yi ꞊gban "pɛpɛ ʼka, ʼyö- -kë "dhϋ. ꞊Ya kë "dhϋ ʼyö- ꞊dhoo ꞊ya "wɩ- -dhɛ, -yaa -din yën -dhiang -nu zë -yaa pö : « Ü -de sëë nü ʼü- bho sië "wɛɛwɛ. De ʼö ü -gɔ ꞊dhɛ ü -ta ʼkun -mɛ ʼdhö, kö -yö ü -ya ꞊klang- "dhiϋ ? -Bhöpë -tiaandhe ʼkö bhii- -bhö ʼbhaa yö -zë yö -zë -a -zian mɔɔ- ꞊klang- nü ʼö bhii -a -wɔn -ya ü -gɔ ʼgü. » -Yaa kë ꞊sië ꞊sië ʼyö -yaa pö ö ʼzlaa- bha -a -dhɛ "dhϋ . "Kɛɛ yöö- ꞊gban ʼgü ꞊wɛ pë "pɛpɛ ʼö- ꞊dhoo ʼö gun -a pö sië -a -dhɛ "dhϋ bha, ʼyaa gun ʼdho sië- ꞊gwinng-. ʼYii kë -a -din yën. ꞊Klang- kë "tϋng ʼka, ʼyö- -kë ꞊dhɛ -kɔ bha- ʼdhö.

Yaaʼ kë ʼö- wo sië "dhϋ bha, gɔndë ʼnë do ʼbha -yö mü, -yaa ʼsuaan- bho. "Kɛɛ -a ʼsuaan- ʼö- bho "dhϋ bha, -a -bha ʼgü, ʼnë bha ꞊klang- kë -dhɔ nü ʼö ʼyaa gun- -bha. -Dhɛkpaɔyi do ʼka, ʼyö gɔndë ʼnë bha ʼö gun ʼdho sië yë "dhiϋ, ʼyö -kpan ʼnë bha- -bha kö yöö ꞊de ʼpö -yö ʼdho sië ꞊klang- "kwanng- -zian -ta. -A -bha ʼgü ʼnë bha -yö ʼdho sië ꞊klang- "dhiϋ. ꞊Dhɛ ʼö gɔndë ʼnë bha ʼö -ziö -a -ta, -a -dhɛ -yö -kë -zlëë dhö, ʼyö -a -zo ʼdhö -bö -a -bha ʼsëëdhɛ ʼbha bha- ʼka, ʼyö ö yeekë ʼö gun nu sië -a ʼsü -dhɛ ʼgü. -A -ga ʼyö -kpan ʼnë bha- -bha, kö -yö nu sië ʼpö ꞊kwanngdhö. ʼYö- pö : « ʼViee- ʼnë, nu ʼyö. » ʼYö ʼnë bha ʼö ꞊yɔɔ- "sɔɔ. ʼYö- dhɛa" kpɔ ʼö- pö : « ʼYö -më "bhϋ ʼö -kë, ʼyö ʼbha ʼdho ꞊klang- "dhiϋ ʼbhaa ꞊gwëë mü, ʼyö ʼbha nu "kwanngdhö ? ʼMa ü ʼsuaanbho -a ʼka.

꞊Kakɩ ʼö ʼyaa ü -gɔ ʼö wo, ʼyö ꞊klang- -gɔ -mɛ dë ʼö ü "piϋ -kë -ee ? » ( -A "tϋng bha- ʼgü, kö ꞊kakɩ -wɔn -yö -tun ꞊kö "gbɩɩ- ). ʼYö ʼnë bha ʼö- yɔɔ bɔ- -gɔ ʼö- pö : « N ʼziöö-, ʼmaa ꞊klang- "dhiϋ. ʼMɛ -nu ʼö ʼa- -nu ꞊keng- ya, ʼwii n -ya ꞊klang- "dhiϋ. » ʼYö gɔndë ʼnë bha ʼö- dhɛa" kpɔ ꞊dhɛ ʼyö ü kpɔ -mɛ -nu -zë -wo ʼmɛ ? -Më ʼö -kë ʼyö ʼwaa kë ü -ya ꞊klang- "dhiϋ ? » ʼYö- pö : « Yi dhe waa- yi dë ꞊wa ga. -Tenë -mü yi ʼka. Yi ꞊plɛ. » ʼYö ʼmɛ bha ʼö- dhɛa" ʼbha kpɔ ʼö- pö : « ʼYö bhi ʼö ʼbhaa ꞊klang- "dhiϋ, -yö -kë mü ꞊dhɛ ʼyö ʼü dho ꞊klang- -nu ꞊keng- yi ꞊gban ʼka ʼsa ? » ʼYö ʼnë bha ʼö- pö : « ꞊Klang- -dhɔ nü n -kë . » -A -kë "dhϋ -sü bha- ʼgü, ʼyö ʼmɛ bha ʼö to "sia- bha ʼö ʼnë bha- sü ö bha gɔ ʼgü, ʼö dho ʼö- -bha "kwanngdhɛ dɔ-. ꞊Dhɛ ʼö- -dhɛ dɔ, ʼyö to "dhϋ ʼö dho ö bha yë "dhiϋ. "Dɔɔ ʼka ꞊dhɛ ʼö ö yeekë, ʼyö dho "kwanngdhö ʼmü, ʼyö -kpan ʼnë bha -a -tuö -mɛ -nu -bha ; ʼyö pö- -nu -dhɛ yöö ö -kɔ -da ʼnë bha- ʼgü, kö ʼö- -ya ꞊klang- "dhiϋ, ʼyö ʼwo -wɩ -a -bha -a -gɔ.

ʼNë bha ʼyö ʼmɛ bha ʼö- -ya ꞊klang- "dhiϋ. -Gɔ ʼgü -së -dhɛ ʼö gun- -gɔ -a "yɔɔ ʼyaa gun. ꞊Klang- bha, -yö kë- -kë "fluudhö ʼö dho ʼö -kë ꞊dhɔtrɔɔ -nu ʼö ʼwo mɛ -pɛ bha -a -tiantiandhe do ʼka.

ʼNë bha -a ꞊dhoo zë -dhiang ʼyii kë -a -din yën tongtongdhö. -A -wɔn ʼgü -Zlan -yö kë -nu -a -dhɛ.

-A -kun "gbɩɩ- -mɛ nü ʼö- ꞊trɔɔn ꞊slɔɔ.

"Tϋng yöö kë "gbɩɩ- -kɔ "ʋʋ -kɔ ʼö- ʼgü, kö "dhϋ ʼö kwa -din ʼö yën. -Kwaa ʼkun "gbɩɩ- zuë" -sɛa ʼgü.

15.

-Tosɛa kë -kɔ -së ʼö- -dhɛ ʼdhö- -bha ꞊dhɛ ʼnë ʼsɛɛnnë -nu ʼö -a -nu ʼkpɔ -mɛ -nu ʼwo- -nu -tuö -sü ʼka -së, -wa kë, kö -wo pë -bhö sië mɛ "gblϋgblϋ -nu ʼka, ʼmɛ -nu ʼö ʼwo -kë ʼDan- ( ꞊Yaoba ) -nu ʼka, -a -nu -gɔ "sɛ ʼgü, -wo -mɔɔ -kɔng do ö ga ꞊plɛ -bha. Wɔkɔ -nu bha -wo -mɔɔ -a -bha ʼö ʼwo ꞊slɔɔ mɛ tii "sɛ "wɛɛ ʼbha -nu ʼgü ʼpö. -A -kɔng do ö ga ꞊plɛ ʼö ʼwo "dhϋ bha wo ꞊nɛ ʼdɔɔndhö.

-A -blɛɛsü -mü ꞊dhɛ, ʼnë -nu -waa pö woo pë -bhö mɛ ʼkpii- ʼka, mɛ ʼkpii- bha nü ö -kɔ -zu -blɛɛsü. ꞊Ya ʼgo mü ʼyö ʼmɛ ʼö yöö dɔ- "piϋ ʼö dɔ mü. ʼNë sɛɛnnë nü to ꞊taama.

-A ꞊plɛ -naa -mü ꞊dhɛ, mɛ ʼkpii- nü ö -kɔ -da -bhöpë ʼgü -blɛɛsü.

-A -yaaga -naa -mü ꞊dhɛ, ʼnë ʼsɛɛnnë -nu ʼwaa pë -bhö -biang ʼka mɛ ʼkpii- "piϋ. ꞊Ya kë -bhöpë ʼö ʼwo- ʼgü -suö -a ʼka ꞊dhɛ "bhaa -nu ʼdhö, -wa ʼgü -suö "pɛɛpɛdhö, kö -wo wo kɔngga ʼsü ʼdodo -wa -ma pa -së ʼka, kö -wo gun -naa -a -da -kɔ -dee ʼbha kë-.

-A -yiisiö -naa -mü ꞊dhɛ, pë -bhö "tϋng ʼgü, ʼnë ʼkö pë -bhö mɛ "gblϋgblϋ -nu ʼka, ʼya ʼdho ʼto- ꞊taama. ʼYii kë kë ʼmü, ( kö -bha ꞊ya ga "kan ) kö -bhöpë ʼdhɛ ʼö bha, ꞊ya ziö- -ta nü wo bha.

-A "sɔɔdhu -naa -mü ꞊dhɛ, ʼyaa -së kö ʼnë -nu -wo dhiang zë pë -bhö "tϋng ʼgü, kö ʼyii kë kë -zë wo ꞊dhɛ "yi ʼö woo- mü, ʼö mɛ "wɛɛ ʼbha "sɔɔ, -a -dhɛ -sü ʼdhö.

-A "saɔdo -naa -mü ꞊dhɛ, -waa pö woo pë -bhö, -wo -ya wo zü -ta, -wo wo -gɛn "klϋ kë.

-A "saɔplɛ -naa -mü ꞊dhɛ, -wo wo "yan naa- nu, -wo -dhɛ -ga wo -kuu "dhiϋ, ʼwa ʼdho mɛ ʼbha -ga.

-A "saaga -naa -mü ꞊dhɛ, -wo wo ꞊kwaa- ʼgü -kɔ ʼkun ʼtɛa- -bha.

-A "suesiö -naa -mü ꞊dhɛ, -wo wo -kɔ -da wo -de -kuu "dhiϋ -dhɛ doseng nü- ʼgü.

-A -kɔng do -naa -mü ꞊dhɛ ʼwa ʼdho -nëng paadhe kë-. ʼNë -nu ʼwaa- kë "dhϋ mɛ "gblϋgblϋ -nu "piϋ. Mɛ ʼkpii- nü -a -dhɛ ʼdhö- -bha ꞊dhɛ -ya -nu -bha nu pë ꞊bhee "dhiϋ ʼto "tϋng ʼgü. -A ʼdhɛ ʼö ʼwo- ꞊slɔɔ, -yö -mɔɔ -a -bha ʼö -kë ʼkpii- "iin ʼö -kë sɛɛnnë. -Yö -sü wü ʼö "tʋʋ ʼgü, -a -bha. Yö nü ꞊dhɛ -a -nu ꞊trɔɔn -kë ʼka -pë, "iin gbaɔdhe ʼdhö.

-A -kɔng do ö ga do -naa -mü ꞊dhɛ, ʼnë ʼsɛɛnnë -nu nü ʼö ʼwo to ʼtɛa- ʼgü. ꞊Ya kë "dhϋ ʼyö ꞊wa ʼgo nü ʼbha wo, wo "gblʋʋ ʼnë sɛɛnnë wo.

-A -kɔng do ö ga ꞊plɛ -naa -mü ꞊dhɛ, ʼnë ʼsɛɛnnë -nu nü ʼö ʼwo dho ʼtɛa- ʼka ʼkɔ dhee" ʼgü, ʼyö ʼwo ʼkɔ dhee" ( ʼmɛ ʼö pë -kpa -a ) nuwɛɛ bho, ʼyö ʼwo nu -pia ʼka, ʼwo -dhɛ ʼö ʼwo pë -bhö -a -bha bha, -a -dhɛ -gblö.

Wɔkɔ -nu -kɔng do ö ga ꞊plɛ bha, -a -nu ʼklɔɔ- ꞊nɛ.

-Kwaa ʼgü ma -së ʼka ꞊dhɛ wɔkɔ -nu "pɛpɛ ʼö ʼwo bha, ʼwii kë kë ʼnë -nu -wëëdhɛ bho -sü ʼka, "kɛɛ -yö -kë "dhϋ kö ʼnë -nu -wo -tosɛa kë -kɔ -së dɔ. -A -gɛn -mü ꞊dhɛ : ʼtɔng- -blɛɛsü -waa ꞊plɛ -naa ʼö ʼwo- pö ꞊dhɛ mɛ ʼkpii- nü- -dhɛ ʼdhö- -bha -blɛɛsü kö -yö ö -kɔ "zu, ꞊ya ʼgo mü yö nü mɛ -blɛɛsü ʼka kö -yö ö -kɔ -da pë ꞊bhee ʼgü bha, -wa -zɔn ʼnë -nu -dhɛ ꞊dhɛ, mɛ ʼkpii- nü ʼö ʼwo ʼwɔn sü- -bha. Yö nü ʼwɔn -zɔn ʼka ʼka.

-A -yaaga -naa ʼö -kë ꞊dhɛ ʼnë -nu ʼwa ʼdho pë -bhö -biang ʼka bha, -yö ʼnë ꞊klang- -kë ꞊dhɛ, ʼwɔn -nu "siϋ -ziö -naa ʼgü -sü ʼyaa -së.

-A -yiisiö -naa, ʼö- pö ꞊dhɛ ʼnë -nu ʼwa ʼdho ʼto- ꞊taama pë -bhö "tϋng ʼgü bha, -yö ʼnë -nu ꞊klang- -kë ꞊dhɛ, ʼyaa -së kö ʼwɔn -nu ʼö ʼwo -kë mɛ -nu ꞊zinng ʼgü -wɔn -nu ʼka, -a -nu "tϋng -ya ꞊loo, kö -wo ʼto ꞊taama. ꞊Ya kë "dhϋ kö -to ꞊taama -sü ʼö ʼwɔn -nu ʼgü, ʼwa ʼdho wo dhëëbho -a -bha ; ʼyaa -së.

-A "sɔɔdhu -naa ʼö -kë -dɔ dingdhö -sü ʼö pë -bhö "tϋng ʼgü -a ʼka bha, -yö -kɔ -mɔɔ mɛ -de "dhi -bha -sü, ʼö mɛ ʼyaa dhiang zë plëë" ꞊ëë dhö (-waa -pö "dhϋ kö -wa -pö -ziö -naa ʼgü -sü ʼka ), ʼö mɛ -yö dɔ "dhi "tung mɛ ʼwɔn ʼsuaan- bho bha, nü -a draan- -sü ʼka.

-A "saɔdo -naa ʼö -kë ꞊dhɛ ʼnë -nu -waa pö woo pë -bhö -wo "yaannu bha, -ya -nu -draan ꞊dhɛ -bhöpë bha, pë ꞊bhlëë -sü -mü ; -a ʼdhɛ ʼö dho kwa "dhi ʼyö kwa -bha ʼka. -A -wɔn ʼgü ʼyaa -së kö -wo dɔ- ʼka wo -gɛɛn kö -wa -bhö. ʼMɛ ʼö- "saa- ʼgü, ʼü -bhöpë ꞊slɔɔ ꞊dhɔɔ, kö ʼbha- ꞊bhlëë -siö ʼpö.

-A "saɔplɛ -naa ʼö -kë ʼnë -nu "yan naa- nu -sü ʼka mɛ "gblϋgblϋ -nu -kuu "dhiϋ, pë -bhö "tϋng ʼgü bha, -yö -kɔ -mɔɔ mɛ -de -bha -sü nü- draan- -sü ʼka. ꞊Ya ʼgo mü ʼzü, ʼyö -kɔ ʼö mɛ dho- kë- -bha kö mɛ ʼya ʼdho mɛ "tϋng kë- mɛ -naa -bin ʼgü -wɔn -nu ʼgü, -a -draan- -sü ʼka ʼpö.

-A "saaga -naa ʼö -kë ꞊kwaa ʼgü -kɔ -kun ʼtɛa- -bha -sü ʼka bha, -yö ʼnë -nu ꞊klang- -kë pë -yaaga nü- ʼka. -A -blɛɛsü -mü, mɛ -nu ꞊blëë -ya -sü ʼka. -A ꞊plɛ -naa -mü -de -dho "sia- -sü ʼka. ʼYö- -yaaga -naa ʼö -kë zuë" -sɛa -dhɛ, ʼö mɛ ʼyaa kë "wɔwɔ -sü pë ꞊bhee -wɔn ʼgü, mɛ kpö ʼgü bha, -a ʼka.

-A "suesiö -naa ʼö -kë ꞊dhɛ ʼnë -nu -wo wo -kɔ -da wo -de -kuu "dhiϋ -dhɛ doseng ʼgü bha, -ya -nu ꞊klang- -kë ꞊dhɛ, -a ʼdhɛ ʼö ü -gɔ kö yö nü ü -bha ʼka, -bhö ü "tϋng kë yö nü- ʼgü. Ü zuë" ʼya ʼdho bhɔ- mɛ -naa pë -bha. Mɛ -de -bha pë nü -së. ʼYö -wo -së -mɛ -nu ʼwo- "tan bho ʼwo- pö : « ꞊De ꞊bhaa ꞊sëë ʼi yaan, ʼi yaan, ꞊de ꞊bhaa ꞊së, mɛ -de -bha pë nü -së. »

-A -kɔng do -naa ʼö -kë ꞊dhɛ ʼnë -nu ʼwa ʼdho "tʋʋ ꞊bhaa bho-, "iin -nëng paadhe kë bha, -yö ʼnë -nu ꞊klang- -kë ꞊dhɛ -wo wo -de ʼkun zuë" yaa- -dhɛ -gɔ. -Wo wo -de ʼkun ʼpö kwan bho -sü -gɔ. -A -gɛn -mü ꞊dhɛ -nëng paadhe kë -kɔ ʼbha -nu -wo mü, -wo ꞊dhɛ -süsuɛɛ kë kë -sü ʼdhö. "Kɛɛ kö -süsuɛɛ bha, kwa ʼzlaa- ʼnë -mü. ꞊Ya kë "dhϋ ʼnë -nu ꞊wa wo dhëë bho- -bha, ʼyaa -së.

-A -kɔng do ö ga do -naa ʼö -kë ꞊dhɛ ʼnë sɛɛnnë ꞊ya ʼto ʼtɛa- ʼgü, -yö ʼgo ʼnë ʼbha wo ö "gblʋʋ bha, -ya ꞊klang- -kë ꞊dhɛ ꞊ya kë ö "tɛɛbë -nu ꞊zinng ʼgü, ʼya ʼdho kë "nuaa -nuaa. -Yö ö -de -ta kɔɔ-. ꞊Ya kë ʼko zë -sü -nu ʼka, -waa pɔn, -yö ö -de -ta kɔɔ-, -yö ʼgo ö "tɛɛdo ꞊wlöö.

-A -kɔng do ö ga ꞊plɛ -naa ʼö -kë ꞊dhɛ ʼnë sɛɛnnë nü dho pë "fiëë ʼka ʼkɔ dhee" ʼgü, ʼyö ʼkɔ dhee" nuwɛɛ bho ʼka bha, -yö ʼnë -nu ꞊klang- -kë ꞊dhɛ ʼnë sɛɛnnë nü mɛ ʼkpii- "dhiϋ -ziö wo. ꞊Ya ʼgo mü, -ya -zɔn ʼnë -nu -dhɛ ꞊dhɛ -yö -së kö ʼwɔn -yö ʼto- -nu "yaan. ʼMɛ ʼö ꞊ya ʼwɔn -së kë ü -dhɛ -a -mɛ nuwɛɛ bho (-a bho yaandhiϋ, -a bho ꞊dɛɛ, -a bho dhia").

16. Wɛn "yɔn kë -kɔ

꞊Wa wɛn zë, -a -sɔɔn ꞊ya ʼgo -a -bha "pɛɛpɛdhö, ʼyö- "flɩɩ- bha, ʼwo- ꞊loo gbɔ ʼgü, ʼwo- dɔ ʼka "siϋϋ. ꞊Ya "gϋ, ʼyö- "yɔn ꞊ya bhɔ. ꞊Ya ʼgo mü, ʼyö -waa ꞊loo "wlϋϋdhö -waa zɔn. "Sanni ʼü- zɔn -sü zü bho kö ʼbha "yi dɔ "siϋϋ pë "wɛɛ ʼbha ʼgü zuëën- "wɛɛ ʼbha -ta. Wɛn bha ʼü- zɔn sië kö "yi ʼü- dɔ "siϋϋ, ʼö ꞊ya bo ʼkun -sü ʼka bha, ü- ꞊loo sië wɛn bha- -ta ʼdɔngni ʼdongni. Wɛn ʼü- zɔn sië bha, ʼbha- -ga ꞊dhɛ ꞊ya ö "yɔn kë -tëkëtëkëdhö, ʼyö ʼü "yi "wɔ -sü bha, -a ʼbha ꞊loo- -ta, ʼyii- ꞊kaan- ʼka, ʼyii- ꞊kaan- ʼka, ʼyö to- ʼka "dhϋ ʼyö- "yɔn -yö nu- -ta. ʼYö ʼü "yi "wɔ -sü bha- ʼbha ꞊loo- -bha ʼzü. -A ʼdhɛ bha ꞊ya ʼgo- -bha, ʼyö ʼü- ʼbha ꞊loo mü, ʼyö ʼü- ꞊kaan ʼka. -A "yɔn ꞊ya nu- -ta, ʼyö ʼü gbɔ dɔ -dee bho "siϋϋ ʼyö ʼü "yi "wɔ -sü ʼbha ꞊loo- ʼgü, ʼyö wɛn -gbo ʼö "wlϋϋ dhö bha, ʼü- ꞊loo- ʼgü, ʼü ꞊kpadhü -ziö -a ʼgü, ʼyö "yi "wɔ -sü bha ʼö bhöö, ʼyö to -a "yɔn -bha. ʼYö -a "yɔn bha ʼü- kun, ʼü- ꞊loo ʼtɛa-, "iin pë -loo ʼgü -pë ʼbha ʼgü.

ʼWo wɛn "yɔn -kë -kɔ ʼö- ʼgü, ʼyö bha.

17. -Wo mɛ tii saa- kë mü ꞊dhɛ ?

-Wo -mɔɔ -a -bha ʼö ʼwo- -kë "dhü ʼbha ʼö "bü ʼö ʼwo- -dhɛ gwɛ -a ʼka ; gwɛ ʼö bha, -a ʼdhɛ ʼö "pɛ -sü ʼka ö -bha, ʼö- ꞊blüng tii ʼdhö ʼgo -sü ʼka- ʼgü, kö saa- -ya ʼgü. "Kɛɛ -a ꞊blüng dan nü ʼö ʼwo wo wo nɛa- -bha, ʼyö wo gun -naa -a -dhɛ yö-. -A din ꞊ya kë -nɛɛ -sü kö saa- ꞊ya ʼgü. ʼYaa -nɛɛ -sü kö saa- ʼyaa- ʼgü. Saa- ꞊ya kë- ʼgü, ʼyö ʼü- -kan ʼü -ya "siϋ -ta ʼyö -gϋ. ʼYö ʼtɛa- ꞊wlü ʼö- -yɛ ʼdhö "kan -sü ʼkan ʼü- sü, ʼü sɛɛ" "kɛan sü. ʼYö pë -yaaga -naa ʼö -kë "yi -loo ʼgü -pë do ʼö ʼyaa bhɔ -a do ʼka. ʼYö sɛɛ" "kɛan bha ʼü- kpɔ "yi -loo ʼgü -pë bha- "dhiϋ, ʼyö ʼtɛa- bha, ʼü- zü dɔ- -ta. ʼBha- kë "dhϋ, ʼyö ʼpë ʼö ʼü -a -gϋ bha, -a "yʋʋ bha ʼü ꞊loo ʼtɛa- bha- ʼgü. "Sanni -yö kë "dhϋ, kö ʼbha "yi dɔ "siϋϋ. "Yi "wɔ -sü bha, ʼyö ʼbha- ꞊loo "yʋʋ bha- -ta ; ʼbha ꞊loo- -ta, kö ü "yʋʋ ʼü pë ꞊loo sië- -ta bha, -a dan sië sië ü ʼnɛɛ- ʼka. ʼBha- -ga ꞊dhɛ saa- ʼyaa- -bha ʼzü, ʼyö "yi ʼö sɛɛ" ꞊wlöö pë ʼgü bha, ʼü- dɔ "siϋϋ, ʼyö ꞊tɛɛ, ʼö ꞊tɛɛ, ʼyö ꞊bhϋϋ ; ʼyö ö ꞊kpong -kë "puu ʼka, ʼyö ʼü- bho "siϋ -ta ʼü- dɔ "sia-. "Kɛɛ kë ʼö- wo sië "dhϋ bha kö wɛn "yɔn -yö ü "sɔɔ. Wɛn "yɔn ʼö bha ʼyö ʼü- ʼtɛa- ʼnë -yan -yaaga dan. ꞊Ya ʼgo mü ʼyö ʼü ꞊kpong bha, -a ʼtɛa- yan do dan ʼpö. ʼBha ü bo, ʼyö ʼü gbɔ do dɔ "siϋϋ, wɛn "yɔn bha, ʼü ꞊loo ʼgü, ꞊kpong ʼü- dan bha, ʼü- ꞊loo- -ta, ʼü "dhü -ziö -a ʼgü, ʼü -ziö ʼgü, kö -yö "tɛa sië ʼpö ꞊nɔɔ sië. ꞊Ya bo "tɛɛ -sü ʼka "dhϋ, -a "yɔn ꞊ya "bhϋϋ, ʼyö saa- ʼö ꞊wlüü -vɔɔdhö, ʼyö ʼü pë kpa- "dhiϋ. -A "yɔn ꞊ya "bhϋϋ "pɛɛpɛdhö kö -ya kë saa- ʼka. ʼYö ʼü -kluu ʼnë sü ʼü- bho- -ta, ʼü ꞊loo pë ʼbha ʼgü. ʼBha- ga ꞊dhɛ -a -kpɛa ʼö to bha, "yɔn -yö -tun -a ꞊wlöö, ʼyö ʼü pë kpa- "dhiϋ, ʼü "siϋ -ya -a -bha. "Yɔn bha ꞊ya "bhϋϋ, ʼyö ʼü ü yeekë ʼzü ü- bho ʼü- ꞊loo ʼtɛa- ʼgü, ʼyö ʼü- ʼgü sa. ꞊Ya ꞊dhiëë, ʼyö ʼü- kpö -kë.

-Wo mɛ tii saa- -kë "dhϋ.

18. -Wo -kaa ꞊wee -kë mü ꞊dhɛ ?

-Kaa ꞊wee kë -kɔ -yö ʼgbɛ.

Mɛ ʼbha -nu -wo wo -bha -kë dhuööga ʼö -ya -za dhö bha- ʼka. Yö mɛ ʼbha -nu ʼwo wo -bha -kë ʼgla- kpë ʼö ʼwo- ꞊pɛɛpɛɛ -a ʼka...

"Kɛɛ ꞊ya kë dhuööga bha- ʼka, ʼyö ü- -kan ʼü- -ya "siϋ -ta, ʼyö -gϋ "pɛɛpɛdhö. ʼYö -a "yʋʋ bha ʼü- ꞊loo ʼtɛa- ꞊wlü zua -sü ʼgü, "kɛɛ kö ʼbha sɛa" "kɛɛn ʼkpɔ- ꞊wlöö kö- sɛa" bha, ʼbha pë "fiëë dɔ- -gɔ. ʼBha ü bo- -kë "dhϋ -sü ʼka, ʼyö ʼü- "yi ꞊loo "yʋʋ bha- -ta ; ʼbha go mü ʼyö ʼü- "yi bha -a dɔ "siϋϋ, ꞊ya "bhϋϋ, ʼyö -flϋ "puu ʼka, kö -ya kë -kaa ꞊wee ʼka.

-Kaa ꞊wee kë -kɔ ʼö ʼdhö, ʼyö bha.

19. Dü -wɔn -yö -bhɔ tɛan- -bha

Dhɛkpaɔyi do ʼka kö n ꞊nimɔɔ "Dhɛkpɛɛ Lepe -bha ʼnë ʼö ʼwo gun -a -dhɛ sië ꞊Madhi ʼyaa ö ʼflëë- ʼgü -Buakɛɛ, ʼyö ʼwo go- ʼka mü, ʼwo nu- ʼka "Maadhö ʼBlokɔngso Lepe ꞊pöö. Mang -dede a kë -dho mü ʼa -kpan ʼnë bha- -bha kö -a "dhi ꞊ya ta, -a "yan ꞊ya dɔ -gɛɛngdhö ziisü ʼka ꞊ni. Minë do ʼbha -yö -gun mü "zʋʋmi ʼka ʼö ʼwo gun- -dhɛ sië "Gwëë Wlobɛɛ. -A ʼdhö, ꞊Madhi bha -a dhe ʼdhö, n ꞊nimɔɔ Lepe ʼdhö, ma ʼdhö, yi -gun ʼkɔɔdhö "yua -mɛ bha- "piʋ mü.

-A -ga ʼyö "Gwëë Wlobɛɛ ʼö ꞊Madhi dhe dhɛa" kpɔ ʼö- pö : « N "na, ü ʼdhu ʼö -wɔ ya bhi nü ü -kɔ ʼdhö -a -bha. ꞊Dhɛ ʼö "dhϋ ü kwaa- -zü. A ʼwɔn -dɔ ꞊dhɛ ꞊ya kë dü ꞊plöö -kɔ "ʋʋ -kɔ ʼö- ʼgü, -wo dü -gɔ -ta -dhɔ. -A -kë "dhϋ -sü bha- ʼgü, ꞊ya kë ka kpö ʼgü mü -wo mɛ -gɔ -ta -dhɔ -më nü- ʼka ? Dɔ "gbɩɩ- kö ʼü "wɩ- -bha kö ʼnë ʼö -wɔ ya -a -gɔ -ta -yö ʼdhɔ kö -yö dha kwa -gɔ -dhe. ʼPë "ʋʋ ʼpë ʼö bhaa- -pë -yö -dho ü -kɔ ꞊slɔɔ-. » ꞊Dhɛ ʼö- pö "dhϋ, ʼyö dhebë ʼnë bha ʼö- pö -ya kë wo -gɔ mü, -wo mɛ -gɔ -ta -dhɔ ʼwëë- "gblü -yiisiö nü- ʼka. ʼMɛ ʼö ʼbhii- nu, ʼyö ʼü -bho do ʼdhö, wang ʼnë sɔ do waa- ʼwëë- "gblü do ʼdhö, ʼü- -nu nu. ꞊Ya kë "dhϋ ʼbha za dhi- ʼka, dü -mɛ -nu -kpɛa -nu -wo -wɩ -a -bha. "Siasiabha kö ʼpë -nu bha Lepe -yaa -nu mɔɔ- ꞊dhɛ mɛ mɛ "yan "pɛɛn do gɔ zë. Kö "Gwëë Wlobɛɛ -yaa -nu nu dhebë ʼnë bha- -dhɛ kö -yö ʼdho- ʼka. ʼYi gun- kë sië "dhϋ bha kö -tɔ -dho ʼkɔɔdhö "tϋng -ya ꞊loo. -A kë "dhϋ -sü bha- ʼgü, ʼyö ʼa pö Wlobɛɛ -dhɛ : « "Yϋ "bin ʼö- ꞊gbaan ʼma ya, dhebë ʼnë ʼö ya -yö -dho ʼgo- gɔ ʼka ʼmɛ "dhɛdhɛ suu ya- ʼka kö -yö ʼdho- ʼka ꞊Gööwlöö ? » ʼYö Wlobɛɛ ʼö ö -kɔ -yɛ n -bha ꞊dhɛ ʼa dɔ n "dhi "tunng. ꞊Dhɛ ʼö -kë "dhϋ, ʼyö ʼyi yö "kpɛnng, ʼyö dhebë ʼnë bha ʼö to ʼkɔɔdhö mü.

꞊Dhɛ ʼö -kë ʼpö ꞊dhɛ "bin -yö -gun ʼma sië, ʼö ʼa gun ʼgo sië "kwanngdhɛ ʼö gun -ya -sü ʼka ꞊gblɛɛn -a ʼgü bha, ʼyö ʼa dho.

-A -ta -dhɛkpaɔ tii ʼgü, ʼyö Lepe gbö do ʼö ʼwo gun- -dhɛ sië ʼBlɛɛzö ʼö nu n "piϋ ʼö- pö ꞊Madhi bha -a -wɔn ꞊ya see-.

ʼYö ʼa -ziö ʼa dho mü, ʼyö ʼa Wlobɛɛ dhɛa" kpɔ ꞊dhɛ dhebë ʼnë bha -yö kë -dho -ee ? ʼYö- pö ꞊dhɛ dhebë ʼnë bha -yö kë -dho dümɛ -naa ʼviɔng ʼgü ꞊Gööwlöö ( n -ma ma -kɔ -blɛɛsü nü ʼö gun bha ), "kɛɛ ʼö ꞊loo mü -a "tɛɛbë -nu ʼwii kë "wo -kɔ -ya pë -nu ʼö kë dho -a -nu ʼka bha, -a -nu -bha. -A -kë "dhϋ -sü bha- ʼgü, -a -bha ö "dhiϋ yeekë -sü kö -yö nu "Maa ꞊yën bha, ʼyö -a "tɛɛbë -nu ʼwo- to -ziaan ʼwo ꞊Madhi -takpɛadɔ do.

ʼA- ʼwɔn dɔ -dhɛ ʼö -bha ꞊dhɛ dü -wɔn bha -yö -bhɔ -bhɔ tɛan- -bha ʼyö bha.

20. ʼWɔn ʼbha fiëë- -yö -dhö ʼwɔn ʼbha ʼka

Gɔndënë ʼbha nü ʼü "flɛɛ yaa gü yaa ʼö gun -a -bha. ʼPë dosɛngsɛng ʼö gun -a -gɔ, ʼyö gun -a -bha -blɛɛ ʼka. "Bhɛɛ ʼyaa gun -a -gɔ. "Tϋng ꞊gban "pɛpɛ ʼgü, -yö -gun ö -dhü ʼka. ꞊Ya kë ʼyö ꞊ya -wëëdhɛ -wo ʼkpɔ -yaa pö : « -Zlan, -më ʼö ʼa -kë ü ʼka, ʼyö ʼü n -kë -wëëmɛ -nu ꞊gban "dhiϋ ʼto -mɛ ʼka ꞊dhɛ -kɔ ʼö ya- ʼdhö ? ʼBhaa n ʼsü do ʼmaa ʼgo "kpʋng ꞊taa ʼsa -ee ! "Eke -më "dhiang suu ʼö ꞊ni -oo ? » ꞊Ya kë, ꞊ya kë ʼyö ꞊ya ö -wo ʼkpɔ "dhϋ.

-Dhɛkpaɔyi do ʼka, ʼyö gun ziö sië "bü ʼgü ʼPödhɛ "sɔɔ, ʼyö -kpan ʼmanggloo -dhü do -bha kö -a bhɛ -nu -wa -pëkë. "Siaabha ʼyö ö bha -blɛɛ bho mü, ʼyö- -ziö pë ʼgü ʼmanggloo -dhü ꞊wlöö mü, ʼyö -da, ʼyö -ya ʼmanggloo -bhö -sü -bha mü. -Blɛɛ ʼto ʼö- wo "sia- bha, -ya -kë "dhϋ kö ʼya ʼdho ziö- "dhü bha- -bha ʼö -pɛ.

-Yö -to "dhü ʼgü mü ʼyö mɛ do ʼbha ʼdhö nu. Mɛ ʼdhɛ ʼö bha, yö -zë -blɛɛ "wɛɛ ʼbha -ziaan ʼyaa gun- -bha kö -yö -nu ʼto- "bhɛɛ nü- -bha. ʼDhɛ ʼkö -kpan -blɛɛ bha- -bha ʼyö -ya "tan kë -sü -bha ꞊dhɛ ö pia" -ya dhi. ʼYö- pö : « -Zlan Ü -dhö -dedewo. ʼBha n kë -blɛɛ -da -mɛ ʼka ꞊dɛɛ... » ꞊Dhɛ yöo- ʼsü kö ʼö- bho, ʼyö ʼmɛ ʼö "dhü ʼgü bha, ʼö -gbla ʼö- pö : « N -bha -mü. ʼbha ʼdho- bho-. » ʼYö ꞊lɔɔ "vaandhö ʼyö- "vlʋʋdɔ mɛ ʼdhɛ bha- -gɔ ʼö- pö : « ʼPë ʼö ya, -yö n -gɔ "dhϋ dosengseng. » ʼYö ʼmɛ ʼdhɛ ʼö gun yöö- ʼsü bha ʼö- pö : « Bhi -zë ü -bha -yö -së -a do -ziaan -yö ü -gɔ, ma -zë -a "wɛɛ ʼbha ʼyaa n -gɔ. »

꞊Dhɛ ʼö -kë "dhϋ ʼyö -blɛɛ dë -mɛ bha, ʼyö pö ö -de -dhɛ : « -A "dhiëng ya ʼsa ma -zë n -bha fiëë -yö -dhö mɛ ʼbha -nu -bha ʼka -wa ! ʼÖ "dhϋ kö- -dhɛ ʼyaa- -bha kö n -din yö yën "dhiëng ʼgü -dhe ! »

21. Ga -wëësü -yö -dhö -ee ?

ʼÖ gun kö yi -tun ʼsɛɛnnë, kö yi ꞊klang "dhiϋ, ʼyö "yua -yö n dheebhang do ʼbha ʼö ʼwo gun- -dhɛ sië ʼGwöö- -a kun. Yaa" kë ʼö- wo sië "dhϋ bha, dü -mɛ -nu waa- "gla "bhlaa ʼgü, -wa bhiëë" ga dɔ -a bhɛa". ꞊Dhɛ ʼö ʼGwöö- bha yöö ga ʼyö -ya "gbʋ bɔ -sü -bha. ʼÖ gun kë sië "dhϋ bha kö mɛ ʼgbɛ ꞊wa ʼkɔ pa -a -ta, kö ʼnë ʼsɛɛnnë -nu -zë yi dɔ sië "kpɛnngdhö. Kö ʼGwöö- -ya pö sië : « -Ka kwaa- n -zü -dhe, -ka kwaa- n -zü -dhe. Kaa n zë -wa. ʼKa bhiëë" ya -a -kplü n bhɛa" "gbɩɩ- -wa ! -Kaa "pʋ -dhe ! Kaa n zë -wa ! -Më ʼö ʼa- -kë ka ʼka ? » ʼAa kö ʼmɛ -nu ʼö ʼwo ʼkɔɔdhö mü, -a dhebë -nu -zë -ziaanwo kö "gbʋ nü ʼö ʼwo- bɔ sië. Kö- ʼwɔn -ya kë -wëëwëësü ʼka ꞊ni ! ꞊Dhɛ ʼö dümɛ -nu ʼö ʼwo -a ʼwɔn dɔ ꞊dhɛ ʼGwöö- yöo- -nu ʼtɔ pö, ʼyö -kë ʼGwöö- ʼnii- -pö -sü ʼka.

ʼWɔn bha ꞊dhɛ ʼö -kë "dhϋ, ʼyö ʼa ʼwɔn dɔ ꞊dhɛ ga -wëësü -yö -dhö.

"Yɩɩ -to ʼgü -wɔn –nu

1. ꞊Ya buu -da ꞊zloo -bha tele ‘gü

ˮBükëmɛ do ꞊në ‘ö dho ö gbö ꞊tuaabho -dhɛ ‘gü ˮkwi ꞊plöö. -Wa -dhɛ -Dekëyaa. -A ‘dho -kɔ -blɛɛsü ꞊në ‘ö gun ˮdhϋ bha. ˮKwi -naa -ga -pë ‘ö ‘wo- televisiɔnng -kë bha, ‘yii -kpan -bha ‘nu do. ꞊Dhɛ ‘ö ꞊ya -dhɛkpaɛyi ꞊plɛ ‘në ‘bha kë ‘mü, ‘ö- yeekë -dhɛ ‘yaa ꞊gblɛɛn ‘zü, ‘yö- gbö ‘dhö- -bha buu -dee dhɔ kö -yaa pö yöö ‘dho, kö -yö ‘dho- ‘ka.

-Aga, -dhɛkpaɔyi do ‘ka, ‘yö- ꞊da ‘dhö -gapë bha- ˮdhi -pu -dhɛ kö -ya -ga. -A -gɛn-mü ꞊dhɛ kö mɛ ꞊plɛ ‘ö ‘wo bha ꞊në ꞊wa ‘to ˮkwanngdhö. -Dekëyaa -yö -gun ‘pë bha ꞊në- -ga sië kö -a ꞊da -yö ꞊gbauu (pë -kpa ‘gü -kɔ) ‘gü, ‘yö ꞊zloo gɔn ‘kpikikpiki -ziisi ‘ö-wo ‘pë bha- ‘gü. ˮSia- ˮsia- bha, -Dekëyaa bha ꞊ya ö -de yö ˮbü ‘gü. ꞊Ya ziö -kɔnngkɔnngdhö ꞊ya ‘dho ö bha buu bha ‘sü- kö ‘ö- ‘gü dan, ˮiin kö ‘ö-dee ‘gü yaanˮ bho.

-Wa -pö -zo -ya ‘ka ‘yaa ziaan -së bho mɛ ‘ka. ‘Gbuuu-! ꞊ya buu -da ꞊zloo -bha tele ‘gü; -yaa tele ‘wü -trënkëntrënkëndhö.-Dekëyaa ꞊ya ö -de kë -dedewo yaa ꞊tɔn.

-Dho ˮkwi ꞊plöö -sü -yö -së ˮkɛɛ ‘wɔn ‘gbɛ ꞊në- ‘gü.

-Dekëyaa ‘yii ꞊zloo bha ꞊slɔɔ, ˮkɛɛ ꞊ya ‘go mü ꞊ya mɛ -naa -gapë ‘wü.

2 Dhebë do ‘ö- -bha wun ‘dhö -gϋ ꞊dheglizë ‘gü

Mɛtii ˮsɛ do ‘bha -yö mü -wa -dhɛ Kamörunö. -Zlaan -kɔ do ‘bha -yö -dhɛ bha- ‘gü, -a -mɛ -nu -waa pö woo ‘sëë- bho, ‘yö ꞊wa ˮkwi -naa ‘pë ‘wo- -dhɛ buzi bha, -waa dɔ, ‘yö ‘mɛ ‘ö ˮdhϋ ꞊ya ‘waannu ö ‘gu -ta kplɛngkplɛngdhö ꞊ya ö -bha -gban ö -gɔɔdhö, ꞊ya ö ˮyan ta kpɛngkpɛngdhö ꞊ya -ya bhɛaˮ -sü -bha. Busi bha ꞊ya yën, ‘yö -Zlaan -gɔ -mɛ ‘kpii- -yaa pö mɛ ꞊gban -wo wlüüˮ. -A -gɛn -mü ꞊dhɛ yöö do ꞊në ‘ö buzi dhuuˮ ˮtϋng dɔ.

-Kaaga, -dhɛkpaɔyi do ‘ka, kö dhebë do ‘bha bha ꞊ya ö bha wun -lö ꞊gblɛn ꞊gblɛn ‘ka -së ‘ka, ‘yö dho -Zlaan -dhɔkëgükɔ bha- ‘gü. -Dhɛkpaɔyi bha, -yö -gun -Zlaan -dhɔkë -dhɛkpaɔyi ‘kpii- -dede ‘ka. Dhebë bha ‘yö ‘pë bha dɔ, ‘waannu ‘ö dho- wo bha, ‘yö- -bha wun ga do ‘dhö -pö -a -de -a buzi bha- -ta, ˮkɛɛ kö ‘yaa- ‘wɔn dɔ. Wun bha ‘yö -ya ˮgϋ -sü -bha. -A ꞊fii ‘ö -ya -a -gɔ bha, ‘yö -kë ‘gü -së -dedewo. ‘Yö -kë ‘gü ꞊dhɛ -Zlaan ꞊në ꞊ya lɔɔ, ꞊ya nu dɔ ö ˮsɔɔ bha. -A ˮdhia -ma ‘gü-kɔ yaa ‘gü yaa bha- -wɔn ‘gü, ‘yö -ya bhɛaˮ -sü -bha ö faan ꞊gban ‘ka.

꞊Dhɛ ‘ö wun ga bha ‘ö to klöö-, ‘yö- ‘wɔn- dɔ ꞊dhɛ pë ‘bha -yö ‘ma sië ö -gɔ ‘ka. ‘Yö- pö ö -de -dhɛ: ‹‹Kwaa ‘dho, dügɔmɛ ꞊në ꞊lɔɔ ya, -Zlaan ‘yaa -mü››

꞊Dhɛ wun ga bha ‘ö -gϋ, ‘ö yö- -gɔ ga -bha -dhɛ -dede ‘gü, ‘yö ö ˮyan -pu, ‘yö- -dhɛ yö ꞊dhɛ ö bha wun ꞊në -gϋ. ˮGbɩ -gbɩ kö ꞊ya ˮkwɛɛ ‘sü ˮgbla -sü ‘ka; ꞊ya yö ˮkpɛnng. -Gbluuuu, ˮsuϋ ꞊ya -da mɛ ꞊gban ‘gü. -A -kpɛɛ -nu ‘dhö, Pasitëë ‘dhö, -a -nu ꞊gban ꞊wa zun ˮkpɛnng. -Yö -kë -a -nu ‘gü ꞊dhɛ Satan waa- ö ꞊keng- -mɛ -nu ꞊në ‘ö ꞊wa -da -Zlaan -kɔ ‘gü, kö ‘wo ‘wɔn bho- wo ‘gü bha.

-Zlaan -dhɔkë -sü -yö -së, ˮkɛɛ -a -dhɔkë -kɔ suu ꞊në ꞊ya kë ꞊dɛɛ ‘gbɛ -dedewo.

‘Flanngsü ꞊dhadio

3 Telefɔngdhö ꞊ya mɛ ‘gbɛ -tama

-Mɔɔsiimi do ꞊në ‘ö gun sɔ ˮvɛdhɛ bho (sɔ pase) sië.

Sɔ ˮvɛdhɛ -bho ‘ka -pë ‘dhɛ ‘ö -kë kwi -nu -bha ‘ka, ‘ö ‘wo- -gban kuranng -bha bha, ‘yö gun- -gɔ.

-Mɔɔsiimi bha -yö -gun sɔ ‘ö- ˮpasɩ bho bha, -a ˮyɛ sië kö ‘pë bha -yö dɔ sië- ˮsɔɔ mü.

-Aga ‘yö- -bha tiootioo (telefɔngdhö) ‘ö gun- ˮsɔɔ ‘tablë -ta mü bha, ‘ö -ya ˮwɩ -sü -bha. Ö -kɔ ˮpʋ ‘kö- bho, ‘ö- -da sɔ ˮvɛdhɛ -bho ‘ka -pë -ta bha, -ya kë- ‘gü ꞊dhɛ tiootioo ‘dhö, -yaa ‘sü -yaa ꞊nëng ö ˮtʋ -bha.

Mɛ ‘ka dɔ bha ‘mɛ bha ꞊ya ö -de ꞊piaa.

Mɛ ‘gbɛ -dhɛ -wo ‘pë -nu bha -a -nu -bha ꞊dhuëngdhɛ ‘gü ꞊dɛɛ.

Kimse Etiɛnë

4 -Zlaan -kɔ ‘yaa ꞊mɔɔ ꞊kwanmɛ -bha -ee?

Dhebë ‘në do ꞊në ꞊ya kë ‘yö ꞊kwanmɛ ꞊ya nu -a -bha glɔɔ ꞊kwaan-. ꞊Ya ‘wɔn ꞊gban kë kö ‘ö -kpan -bha ‘köö ‘kun, -a -kɔ ‘yaa ꞊mɔɔ- -bha.

-Dhɛkpaɔyi do ‘ka -a -nu -gɔ ꞊dheglizö ‘gü, ‘yö Pasitëë ‘ö- -dhɛ mɛ ‘gbɛ ‘bha -gɔ kö –wo -Zlaan ‘tɔ bhɔ, ˮkɛɛ ‘dodo ‘ka.

Dhebë ‘në bha ‘yö -ya bhɛaˮ -sü -bha ö bha -Zlaan -dhɛ ‘ö- pö: ‹‹‘Yatanna, ü nuwɛɛ; ü kë -wɔn -yö -së. Bhi ꞊në ‘ü ˮyua bho mɛ -nu -bha; ‘ü -wëë bho mɛ -nu -ta. Ü -kɔ -yö -mɔɔ ‘wɔn ꞊gban kë -sü -bha, ˮkɛɛ ‘wɔn doseng ‘ö ü -kɔ ‘yaa ꞊mɔɔ- -bha, yö -mü ꞊kwanmɛ ‘kun -sü ‘ka. Ü -kɔ ‘yaa ꞊mɔɔ ꞊kwanmɛ -bha tongtongdhö. ‘Yaa yö -zë ‘ka, ü ˮgbɩɩ-. ‘Ma ü ‘tɔ bhɔ Yezu ‘tɔ ‘gü.››

꞊Dhɛ ‘kö- pö: ü -kɔ ‘yaa ꞊mɔɔ ꞊kwanmɛ -bha, ‘yö mɛ ‘gbɛ -dhɛ ‘wo -dhɛga wo ˮyan ˮgϋnggü kö ‘wo- -ga -së ‘ka ‘wo- dɔ.

Pliɛɛ bha ꞊dhɛ ‘ö yën, ‘yö Pasitëë ‘dhö- -dhɛ ˮgϋngta ‘ö- dhɛaˮ ‘kpɔ. ‘Wɔn bha ‘yö ziö- ‘gü -Zlaan -a mɛ bha- -dhɛ. ꞊Dhɛ ‘ö -kë ˮdhϋ, ‘yö Pasitëë bha ‘ö pliɛɛ -kë -a -bha ‘ka.

-Kaa ‘wɔn dɔ ꞊dhɛ ꞊kwanmɛ bha, -yö ꞊kwan -bho ꞊dimasi ‘ö dhebë bha ‘ö dho- ‘ka -Zlaan -kɔ ‘gü bha ꞊në- ‘ka. ˮKɛɛ -Zlaan yöö- -bha ꞊kwan bho -dhɛkpaɔyi bho ˮgblʋʋ. ꞊Dimasi ‘dhɛ bha, ‘yii kë ‘dho ‘bhlaadhɛ bha- ‘gü.

-Dhɛkpaɔyi ‘ö dɔ ꞊dimasi bha- ˮpiϋ, ‘ö -kë tɛnngyi (-tɛɛdhɔɔyi) ‘ka bha, ‘yö ꞊kwanmɛ bha ‘ü nu ‘bhlaa-. -A glɔɔ ˮkan -sü ꞊në ‘ö ˮgbɩɩ-, kö dhebë ‘në bha- ꞊gɔn ꞊ya bɔ- ꞊taama -yaa ‘kun.

꞊Dhɛ ‘ö -kë ˮdhϋ ‘yö ‘wɔn ꞊slɔɔ ‘gü ꞊dhɛ -Zlaan -kɔ -yö -mɔɔ ꞊kwanmɛ -bha.

Pasitëë ‘Sita

5 ˮSɛ do ˮkɛɛ -a -ta -wo ‘yaa do

ˮKɔdivua ‘në do ꞊në ‘ö dho Mali. -Wo ‘ö Mali -mɛ -nu ‘wo- pö bha ‘yaa- ‘gü ma. Aga ‘yö dho ˮdhɔɔkɔ do ‘gü, -du ˮyɔn ‘wo- -dhɛ ˮkwi -wo ‘gü ‘bëë- bha, -a ‘dhɔ -dhɛ ‘gü.

꞊Dhɛ ‘ö ꞊loo mü, ‘yö- pö ‘dhɔɔkɔ ‘gü -mɛ -dhɛ: ‹‹A -nu ‘bëë- ‘dhɔ-.›› ‘Yö ‘mɛ bha ‘ö ꞊niëë ö -gɔ -zü mü. ‘Yö ꞊slëë ‘gü ‘ö -dhɛ -ga ‘ö pë ˮwɛɛ -zɔn. ‘Yö go ‘mü ‘ö- ˮwɛɛ ‘bha -zɔn. ꞊Dhɛ ‘ö ꞊yɔɔn mü, ‘yö- zuëˮ ga ‘ö- pö -dhɛ -yö -dhɛga ˮyi -kë -sɛa -pë ‘ö ˮkwi ‘dhö- -dhɛ kɔnngziölatëë bha- ‘gü; ‘yö ‘pë bha ‘ö- -zɔn, ˮkɛɛ -a -zo ‘yaa- ‘ka ꞊dhɛ ‘yö bha.

꞊Dhɛ ‘ö -kë ˮdhϋ, ‘yö ˮkɔdivua ‘në bha ‘ö- pö: ‹‹-Aan, yöö -dede bha.››

‘Yö Maliɛn mi, ˮdhɔɔdɔmɛ bha ‘ö- pö: ‹‹‘Yö ‘bhaa- pö ‘bɛɛri, ‘yö ‘ü- pö ‘bëë-. -Wa -dhɛ ‘bɛɛri. ‘waa- -dhɛ ‘bëë-.››

Ka -bha ‘ka mɛ ꞊plɛ bha de ‘ö tɛanwɔn (gaadee) ‘dhö- ˮpiϋ ?

Perɛzë (Bakué mi)

6 ˮTupasë waa- ö dëmɛ

Mɛ do ‘bha ꞊në ‘ö ‘gbɛn- do ‘dhö gun- -gɔ. -Wa -dhɛ Wlɛɛˮ. -A -bha ‘Gbɛn- bha -wa -dhɛ ˮTupasë. ˮTupasë bha, -yö -gun ‘gbɛn- ˮwlaasü -dede ‘ka. ‘Gbɛn- suu ‘ö ‘wo- -dhɛ -glɛngdë -a ‘gbɛn- bha, ‘yö gun- do ‘ka. -A dëmɛ -yaa -ya ˮbü -bha kö -yö wü ‘kun, ‘yö ꞊ya ö yeekë, ꞊ya nu ö yun -zë dan- ö dëmɛ zü -bha. Yi ꞊gban ˮpɛpɛ ‘ka, ‘yö gun -a kë -yë ‘ka. ‘Wɔn bha, ‘yö- dëmɛ ‘gü kun.

-Dhɛkpaɔyi do ‘ka ‘yö ‘wo dho ˮbü. -Yö -gun ˮdhϋ -nɛɛ ‘gü kö ‘pë ‘ö din- ‘dhö- kë sië mɛbhɩɩdhe ‘ka, ꞊ya dɔ ‘ya-. -Aga ‘yö ˮsɔɔ ‘kpikikpiki do ‘ö gun ziö sië, ‘yö Wlɛɛˮ ‘ö ˮTupasë -ya ˮsɔɔ bha- -bha. ˮTupasë ‘yii ö -de sëë ˮwɛɛ ‘bha bho. -A -ya ˮbü -bha -sü ꞊në ˮgbɩɩ- kö ꞊ya ö yeekë ꞊ya nu ö yun dan- Wlɛɛˮ zü -bha. ‘Wɔn bha ‘ma yaa ‘ö- wo Wlɛɛˮ ‘ka bha, ‘yö- pö ˮTupasë -dhɛ: ‹‹ˮTupasë, ꞊ya dhi. Ü- -kë -së. ˮKɛɛ -a ‘wɔn dɔ- ‘ka ꞊dhɛ bhi ꞊në ü -bha ‘dhö ˮgbɩɩ-. -A -gɛn -mü ꞊dhɛ bhi ꞊në ‘ö ‘bhaa baa -sɛa -bhö wɛn ‘ka. ꞊Ya ꞊gbɔɔn ma -zë a -dho ma pë -bhö.››

Dhiang bha Wlɛɛˮ ‘ö ö bo- zë -sü ‘ka yi bha- ‘ka ˮTupasë -dhɛ, -yö -kë mü ꞊dhɛ, ‘yaa kë ‘mü ꞊dhɛ -ee, ꞊ya kë ˮTupasë -gɔ ꞊dhɛ ˮgblëë- go ꞊fii ‘sü-. ꞊Ya -kpan wü -bha ‘yaa- -bhawɔn ‘to tongtongdhö. ‘Yii kë- ‘kun ꞊kö ‘yaa ö kwaa- -zü. -Yö -kë wü ˮdhiϋϋ- ‘ka oo, ꞊yɔɔn ꞊në wo- -bha.

-A suu -yö -kë ꞊dhɛ mɛ ‘bha -nu ‘dhö. ꞊Gee ˮkɛɛ -sü ꞊në -naa pë -bhö. ‘Bha- -naa ‘wɔn kë ˮlɛɛdhö ‘yaa ‘dho- -nu ꞊gwinng-

-Dua Dhifɔnngsü

7 ˮKɔdivua ‘në do ꞊në ‘ö dho ꞊klang- kë- Modhitani

‘Në bha -wa dhɛ Benoa. ˮSɛ bha ‘gü -mɛ -nu dhiang zë -kɔ waa- kwa -bha ‘yaa do.

-Dhɛkpaɔyi -blɛɛsü bha, ꞊dhɛ -wa -da ꞊klang- ‘kɔɔdhö, ‘yö ‘mɛtrë ‘ö -ya mɛ -nu -dhɛ -sü -bha kö ‘mɛ ‘yii nu ꞊klang- ˮdhiϋ ‘ö- -mɛ dɔ.

‘Mɛ ‘dhɛ -yaa ‘tɔ pö, ‘yö- -mɛ -yaa pö: ꞊misiee.

‘Yö- zü bho ‘ö- pö : ‘Piɛɛ-, ꞊misiee. ‘Pɔlë, ꞊misiee. Bɛɛtinö, ꞊misiee. ‘Bɛnë oitö, -suaa. Mɛ ‘bhaa ˮwɩ. ‘Yö dho mɛ -dhɛ-sü ‘ka ˮdhiϋ. ‘Zan-, ꞊misiee. ‘Yö dho- ‘ka ˮdhϋ, ˮdhϋ, ˮdhϋ. ꞊Dhɛ ‘ö ö bo, ‘yö ‘Kɔdivua ‘në bha ‘ö ö -kɔ ˮdhiϋ ꞊wlüü, ‘ö- pö: ‹‹꞊Misiee, ‘mii n ‘tɔ ma -wa!›› ‘yö -gɔmɛdë ‘dhö- pö -dhɛ -wo ü -dhɛ ꞊dhɛ ? ‘yö- pö: -wo n -dhɛ Benoa. ‘Yö- pö, kö ‘ma- pö ‘nu. Bhi ꞊në ‘wo ü -dhɛ Bɛnë Oitö bha.

꞊Bangba ‘Bakadhi

8 -Yö -gun ˮpiϋ ‘ö ga kö waa- ö bha dhebë ‘wo ‘dho ꞊geebɔɔ

Gɔndë do ꞊në -a -bha dhebë -wɔn ‘dhö ꞊see ‘pödhɛ do ‘gü Gigloo. -A -wɛɛbho -yi bha, ‘yö ‘mɛ bha ‘ö ˮgbʋ bɔ ‘ö- pö yöö ö -de zë kö wɛng ‘wo ‘dho do. -A -gɛn -mü ꞊dhɛ -ya -pö ö bha -tosɛa -yö ˮdhiϋ -bhlɔɔ ‘yaa ‘dhö ‘zü. Mɛ ꞊gban ꞊wa -gban -a -bha kö -yö ö -zo -gban ꞊wa ‘kɔn- ‘ka. -Dhɛ bha- ‘gü, ˮsɔdha -kɔ ꞊kpaɔ do ‘ö -kë ‘mɛ bha -a -bha ‘kɔ ˮdhi ‘gü mi do ‘ka, -yö -gun mü. -Aga ˮfɔngfɔng -da kö bho- ‘gü, kö ꞊ya wlüüˮ -yaa pö: ‹‹-Ka ka kwaa- -zü kö ‘pë ‘ö yöö- kë -ya kë. -Yaa pö yöö ö -de zë, -ya zë -yö ‘dho ö bha dhebë ꞊keng-.››

꞊Dhɛ ‘ö -kë ˮdhϋ, ‘yö ‘wo wo ꞊kwaa- -zü.

Ziö ‘ö- wo, ‘yö ö -gɔ dɔ ˮyi ga ‘kpii- ‘ö ‘pö- ˮsɔɔ mü ‘wo- -dhɛ N ‘zo- bha, -a ꞊bhaa -zian ‘ka. ˮSuϋ ꞊ya -da mɛ ꞊gban ‘gü. ‘Yö mɛ -nu ‘wo- pö woo ziö- ꞊keng-, kö ˮsɔdha gɔn bha ꞊ya ˮgbla mɛ ꞊gban -ta ꞊dhɛ mɛ ga do ‘ya ‘dho pö ‘ö ‘dho ‘mɛ bha- ꞊keng-. -A -kë ˮdhϋ -sü ‘gü, ‘yö mɛ ꞊gban ‘dhö ‘yaannu.

꞊Dhɛ ‘ö- -dhɛ ‘dhö ꞊gwëë -dedewo, ‘yö mɛ ga ‘bha ‘wo ꞊bhɛɛ ˮsɔdha gɔn bha- -dhɛ kö ‘wo ‘dho wo bhɔɔˮ bho -dhɛ ‘gü -a ꞊keng-. ‘Yö -wɩ -a -bha.

‘Mɛ -nu bha ‘wo dho, -wo -kpan ꞊Duesɔn -bha kö -yö ‘gbaannu sië ˮyi ˮkpʋng ˮdhiϋ, -yö ˮyi -ta -ga sië zuudhö. -A -gɛn -mü ꞊dhɛ -yö -gun ˮdhϋ ˮyi pa ˮtϋng ‘gü, kö ˮyi -ta ꞊ya -wɔ ˮwɛ mɔngdhö -ziisü ‘ka ꞊ni.

‘Yö ‘wo- pö- -dhɛ: ꞊Duesɔn, ‘bha ‘dho ü -de zë-. -Kwa ‘dho ˮkwanngdhö.

-A -pö ˮdhϋ -sü ꞊në ‘ö ˮgbɩɩ kö ꞊Duesɔn -yaa pö: ‹‹Nu ‘ö ‘ka wo ‘yö -kë, ‘yaa zë- ‘ka, -a -dho -pö ˮyi ya ꞊bhaa ‘a n -de zë. -De zë -dhɔ -dede -yö -gun n ‘gü, ˮkɛɛ ꞊dhɛ ‘ö ‘ka- pö ˮdhϋ, ‘ma- ma; -kwa ‘dho ˮkwanngdhö.››

9 -Yö -kë ‘gü ꞊dhɛ gɔ -kpɛɛ

-Kwɛɛnë do bha -wa -dhɛ ‘Dunmaagɔn. ‘Dunmaagɔn bha, ‘yii -wo ‘Biya do. -Ziaanwo, ‘yii -wo ˮkwi ꞊plöö -dhɛ ˮwɛɛ ‘bha ‘gü do. -Aga ‘yö- gbö ‘dhö nu- ‘sü- kö ‘wo ‘dho ‘Biya, kö -ya -dhɛ dɔ. ‘Dho bha ꞊në ‘ö ‘wo gun wo sië, ‘yö ‘wo dho ‘wo ꞊loo-kpinngga ˮgbɛɛ ‘ö ‘wo to- -ta ‘wo -wo ‘Biya bha- -ta. ‘Kpinngga bha gɔ -nu ‘ö ‘wo ‘go sië mɛ ‘dho -zian ‘ka, -a -nu -bha -yö -deta. ‘Yö ‘mɛ -nu ‘wo ‘go sië -a -nu ‘dho ‘zian ‘ka ‘pö, -a -nu -bha ‘dhö -deta.-A -wɔn ‘gü, gɔ ‘yaa -gban ‘kwëë-. Gɔ -nu ‘wo ‘go sië ˮpɛɛn do ‘ka, -wo -to -kɔ ˮpɛɛn do bha- -ta. -Wo -mɔɔ -bha ‘wo go wo ‘ko -nu ꞊taama -biang ˮgbɩɩ- -dede ‘ka ‘wo -ziö ‘ka wo ‘ko -ta.

Gɔ ‘ö ‘Dunmaagɔn-nu ‘wo gun- ‘gü bha, -yö -gun gɔ ˮgblϋgblϋ ‘ö mɛ -kaɔng ˮsaɔplɛ -nu sü, ‘wo- -dhɛ ˮkwi -wo ‘gü ‘kaa- bha- do ‘ka.

‘Dunmaagɔn -zë -yö -gun -ya-sü ‘ka gɔ fönɛtrë -bha.

-Kpinngga bha ꞊në ‘Dunmaagɔn -naa gɔ ‘dhö ꞊loo- -ta. -Dhɛta ꞊ya dɔ dinngdhö gɔ ‘gü. ‘Dunmaagɔn dho ˮkan ö -ta kö gɔ ‘në sɛɛnnë (‘dɛdɛ) do ‘bha ꞊ya nu ꞊ya ziö-nu -ta ˮwɛ ˮviʋʋ- dhö ö ˮtruu ˮwɩ -sü ‘ka panpaan, panpaan, panpaan. ‘A, kö ‘Dunmaagɔn ꞊ya ˮgbla -yaa pö: ‹‹‘Aaa, -ka -dhɛ -ga -wa! -Ka ‘klɔɔwɔn ‘kpii- -ga! Gɔ ‘në sɛɛnnë (‘dɛdɛ) ya, -kaa -ga ‘ö -ziö ö ꞊dhoo -ta ya! ‘Ma zetɔngdhe. ‘Pë ‘kö ‘yii kë ꞊kö ‘kpii- ‘ö- -gɛn ‘dhö ˮgbɩɩ- ya, ꞊ya kë ꞊diö ꞊dhɛ ‘ö ꞊dhoo ya- ‘dhö, -yö -dho kë ‘wɔn ˮgbɩɩ- ‘ka ‘sa -wa!››

‘Yö mɛ ꞊gban ‘dhö ꞊wɛnng ˮyɩɩ- ‘gü.

-Yö -kë ‘Dunmaagɔn ‘gü ꞊dhɛ gɔ -yö -kpɛɛ ꞊dhɛ mɛbhɩɩdhe -yö ꞊kpɛɛ.

10 ˮSɛ do ˮkɛɛ- -tawɔn ‘yaa do

꞊Klang- do ꞊në ‘ö gun -Buakɛɛ ˮKwi waa- Mɛtii -nu ꞊gban -bha- ‘ka. Kwaa- ‘në -nu ‘ö ‘wo gun ‘mü, -wa mɛ -dhɛ ꞊Baba Sebasiɛn, ‘ö go -Tɛɛdhö. Yö ꞊në -Zlaan -bha ‘sëëdhɛ ‘ö -kë Naɔ -Së ‘Sëëdhɛ ‘ka bha, -a -blɛɛsü -bɛn zë.

꞊Klang- bha- ta, pë -bhö ˮdhɛdhɛ ꞊ya -wo, mɛ ꞊gban -wo -dho pë-bhö-dhɛ ‘gü, pë-bhö ‘gü -kɔ ‘gü. -Aga, -dhɛkpaɔyi do ‘ka, ‘yö ꞊tabɛdhi (‘taablë) ‘ö Sebasiɛn ‘ö gun- -bha bha, ˮKwi -nu ‘bha waa- Mɛtii -nu ‘wo gun -ya -sü ‘ka- -bha. Pëbhee ‘ö gun yi bha- ‘ka, -tɔ -yɛsü waa- pë ˮwɛɛ ‘bha -nu -mü.

‘Pë bha -wo -gun -a -bhö sië ˮgbɛɛta ‘në -nu zë -sü ‘ka -së ‘ka. Sebasiɛn -zë ꞊ya ö bha -tɔ kpö ‘sü, ‘yö ö ꞊zlɔɔ ‘ö kpɔdhɛ ˮlɛɛdhö, ‘ö- ga ꞊gban ꞊wüü ꞊wüü Mɛtii ‘dhu ‘ka -së ‘ka ꞊ni, kö- ˮyɔn ꞊gban -yö ‘go- ga -yö ‘ko ˮdhiϋ -dhɛ -nu ꞊gban ‘gü ˮpɛɛpɛdhö. ‘Wɔn bha- -ga ‘yö ˮKwi gɔn do ‘gü kun, ‘yö- pö Sebasiɛn -dhɛ: ‹‹Sebasiɛn, yi -zë ꞊ya kë yi -gɔ ˮsɛ ‘gü, ‘gbɛn- -nu ꞊në ‘ö ‘wo wü ga -zë -a -bhö ꞊dhɛ -kɔ ‘ü kë sië ‘ka bha- ‘dhö.››

Dhiang bha ‘ma -kɔ yaa ‘gü yaa ‘ö- -kë Sebasiɛn ‘ka bha, ‘yii kë ꞊mɔɔ- -bha kö -yö ö ˮdhi ˮpu tongtongdhö kö -yö ö -bha pö. ‘Yö- kun ö -bha ‘yö ‘wo dho pë -bhö -sü ‘ka ˮdhiϋ, ‘yö pëbhee -dede ‘dhö yën.

꞊Ya kë ‘pö ˮKwi -nu wɔkɔ ‘gü, ꞊wa pë -bhö, ‘yö ‘wo pë ‘në ‘bha ‘ö dho ‘pë ‘ö ‘wo- -bhö bha- lɔɔ-, -a -ziöta. ‘Pë ‘ö woo- ziö Pëbhee bha- -ta bha, ‘yö gun ˮdhɛga ‘ka. ˮKwi -nu-wa -dhɛ saladö. Saladö bha ‘yö ‘wo nu- ‘ka ‘wo -ya -a -bhö -sü -bha. Sebasiɛn -zë -a -dhɔ ‘yaa- kë, -a -wɔn ‘gü, ‘yaa gun- -bhö sië.

ˮKwi gɔn do ‘ö dhiang zë- -dhɛ bha kö -yö dɔ ö ˮdhi ˮtunng ‘yaa ‘dhö. ‘Yö- pö: ‹‹Sebasiɛn, -bhö saladö -bhö -dhe.›› -A -pö ˮdhϋ -sü bha -yö -kë ꞊dhɛ -gwëmɛ -yö ö ˮyan to wɛnga -gɔ. Kö ꞊Baba Sebasiɛn -ya pë lɔɔ- -ta ö faan ꞊gban ‘ka, -yaa pö- -dhɛ: ‹‹‘Ö Mɛtii -nu yi -gɔ ˮsɛ ‘gü, ˮbhlaa -nu, -bho -nu, -du -nu ꞊në ‘ö ‘wo ˮdhɛ -bhö.››

Kwa dë -nu -wa -pö woo- dhiang -bha ꞊dhɛ ‘mɛ ‘ö ‘yaa ꞊plɛ dɔ, -yö -dhɛga -bho ‘në -së -gbeng ‘gü. ‘Mɛ -nu ‘kö ‘wo gun ‘taablö bha- -bha, dhiang zë -kɔ ‘ö Sebasiɛn ‘dhö- zë- ‘ka ˮkwi gɔn -dhɛ, ‘ö ꞊nëng ‘ka- -ta bha, -wo kë ‘wɔn -slɔɔ ‘gü ꞊dhɛ ö bhlɔɔ ꞊në- bho- -gɔ bha. -Wɛɛɛ, -a ꞊gbaan ꞊wɛnng ˮyɩɩ ‘gü.

‘Wɔn bha ‘yö ma ˮKwi gɔn bha- ‘ka, ˮkɛɛ -a ˮwɩ -kɔ ‘slë ‘yaa gun, kö- wë ꞊gbaan kë -zɔɔndhe ‘ka ꞊dhɛ ꞊kɛnng ‘ö ‘wo- -ziö ˮyi ˮwɔ -sü ‘ka- ‘dhö.

ˮKwi gɔn -zo ‘yaa- ‘ka ꞊dhɛ ˮsɛ do ˮkɛɛ -tawɔn ‘yaa do.

꞊Baba Sebasiɛn

11 Dümɛ tii ‘ö go ꞊Dakaa

-Mɔɔssiimi do bha -wa -dhɛ Seidu.

Seidu -yö -gun ˮkwi gɔn do -bha pë -kpamɛ ‘ka ˮKɔdivua. ꞊Dhɛ ‘ö ‘wo- gba ˮtɛɛ pa -dhɛkpaɔyi (kɔnngzie) ‘në ‘bha ‘ka, ‘yö dho wo -gɔ ˮsɛ ‘gü, ö -mɛ -nu ꞊tuaabho. -Yö -to mü ‘yö dhe sü. Dhebë tii ꞊gblɛɛn ˮgbaklaagbaklaa (faanfaansü.) ꞊Dhɛ yöö nu ö bha dhebë bha- ‘ka, ‘yö ꞊sua -kë -dhɛ ‘ö- pö yö -zë ö -gɔmɛ ‘kpii- ‘ka kwaa- ˮsɛ ya- ‘gü.

꞊Dhɛ ‘wo nu ‘wo ꞊loo, ‘yö dho ꞊kö ö bha dhebë ‘ka -dhɛ ‘ö gun -wɔ sië -bha ‘gü. -Dhɛ bha, -a -de -wɔta ‘dhii- ‘yaa gun -së.

-A -wɔn ‘gü, -dhɛkpaɔyi do ‘ka, ꞊dhɛ ‘ö- -gɔmɛdë (꞊patrɔnng), ‘ö -ziö ‘ö dho yë ˮdhiϋ, -a -dhɛ ‘yii ꞊gwëë ‘yö nu ö bha dhebë ‘ka ‘kɔɔdhö ‘yö ‘wo dho ˮkwi gɔn bha, -a -gɔ ‘dhii- -ta ꞊zɔɔ kö ‘wo wo -de ˮdhia bho ‘dhii- ˮplëë -plëë -ta mü-wa!

ˮKwi gɔn ꞊de ‘pö ‘ö ꞊loo yë ˮdhiϋ, ‘yö- -zo ‘dhö bhɔ pë ‘bha ‘ka, ‘yö ö yeekë ‘ö nu -a ‘sü -dhɛ ‘gü. ‘Ö ꞊loo, ‘yö gɔ ˮtruu -piö, ‘ö- -piö, ‘ö- -piö; -a -gɛn -mü ꞊dhɛ Kö Seidu ‘yaa ˮkwɛɛ ˮpʋ sië.

ˮSuϋ yaa ‘ö -da Seidu ‘gü bha, ‘yö ö bha dhebë -da ˮkwi gɔn -bha sɔ -nu -dun ‘gü -pë ‘gü. -Wa -dhɛ ˮkwi -wo ‘gü plakaa. ‘Yö- ˮdhi ta- -zü; ‘yö -ziö ‘ö dho ˮkwɛɛ ˮpʋ -dhɛ ‘gü ö -gɔmɛdë -gɔ.

꞊Dhɛ ˮkwi gɔn bha ‘ö -da ‘kɔɔdhö, ‘yii dhiang ˮwɛɛ ‘bha zë Seidu -dhɛ. Ziö ꞊në- wo ‘ö dho ‘kɔdhi ‘ö -wɔ ‘gü bha- ‘gü. -Aga, ‘pë ‘ö- -zo ‘dhö bhɔ- ‘ka bha, ‘yö -gun plakaa bha- ‘gü ‘pö. -A ˮdhi ‘ö dho- ˮpʋ-, ‘yö -kpan dhebë bha- -bha mü. ˮSuϋ yaa ‘ö -kan ˮKwi gɔn ‘gü bha, ‘yö Seidu -dhɛ -biang ‘ka, ‘yö- dhɛaˮ kpɔ ‘ö pö-: ‹‹‘Yö -më ‘ö ya ?››

Seidu ꞊de ‘pö ˮsuϋ ‘ö -da ‘gü bha, -a zuëˮ ꞊gbaan ‘wü- -bha. -Aga, ‘yö- pö: ‹‹꞊Patrɔnng, ꞊sɛ ‘diaablë ‘nuaa- dö Dakaa.›› -Waa pö ˮdhϋ kö -wa -pö dümɛ tii ‘ö go Dakaa.

‘A, kö ˮkwi gɔn ꞊ya ziö -biang ‘ka, ꞊ya ‘dho ꞊polisë -dhɛ kö -wo nu -wo ‘diaablë ‘nuaa- dö Dakaa bha- ‘kun.

‘Ö nu ꞊polisë ‘ka, kö Seidu ꞊ya ö bha dhebë zun ‘nu ˮkpɛnng. -A kë ˮdhϋ -sü bha- ‘gü, ‘wii -kpan -bha.

-Kwaa ‘wɔn dɔ ꞊dhɛ ˮkwi ‘gbɛ -dhɛ -wo ˮsuϋ- dümɛ -gɔ -dedewo. -A -wɔn ‘gü, -dhɛkpaɔyi ‘ö dɔ- ˮpiϋ, ‘yö waa- Seidu ‘wo ‘kɔ ˮwɛɛ sü, ‘wo wo ꞊kwɛɛ- -wlö ‘wo- ‘kɔ ‘dhɛ bha- to ‘diaablë ‘nuaa dö Dakaa -gɔ.

Kimse Etiɛnö

12 ꞊Ya ö dëmɛ -a ‘gbɛn- -kpa -a -dhɛ

-Mɔɔsiimi do bha, -wa -dhɛ Zɔnnggo. -Yö -gun ˮkwi gɔn do -bha pë -kpa -mɛ ‘ka. ˮKɛɛ ‘yaa ˮkwi -wo ma -së ˮwɛɛ ‘bha wo.

-Dhɛkpaɔyi do ‘ka dhiaˮ ˮpiϋ kö- ꞊patrɔnng yöö ‘dho yë ˮdhiϋ, ‘yö- pö- -dhɛ: ‹‹Zɔnnggo, ‘ilë ‘fo prepaare -puu lö ‘siɛng.›› -Waa pö ˮdhϋ ˮkwi -wo ‘gü kö -wa -pö -bhö pë -kpa ‘gbɛn- -dhɛ.

Kö ‘gbɛn- ya, -a -bhö -wɔn -yö -gun Zɔnnggo ‘gü -blɛɛsü -ee? ꞊Dhɛ ˮkwi gɔn bha ‘ö bo ziö -sü ‘ka bhoo, ‘yö- -bha ‘gbɛn- gɔn -ziisü bha- zë. ˮSanni ‘yënng- (‘lën-) -yö -ya mɛ -gɔ ꞊zinng ‘gü (꞊midi) kö ‘gbɛn- bha ꞊ya ma -së -dede ‘ka, ˮplëëplëë ‘ka ꞊ni.

꞊Dhɛ ‘ö ꞊midi ‘ö -wo, ‘yö ˮkwi gɔn ‘ö nu pë -bhö -dhɛ ‘gü. ‘Ö gun -blɛɛsü ꞊ya nu, ‘yö ‘gbɛn- bha ꞊ya ˮwɩ- -bha. ˮKɛɛ -a ‘dhɛ ‘ö ya, -Suaasuaa. ꞊Ya gɔ ˮtruu -piö, ‘gbɛn- ‘yaa ˮwɩ. ꞊Dhɛ ‘kö Zɔnnggo ‘ö ˮkwɛɛ -pu ‘ö -da gɔ ‘ka ‘kuu- ‘gü, kö -ya -ya Zɔnnggo dhɛaˮ ‘kpɔ -sü -bha: ‹‹‘U ‘ɛ lö ‘siɛng- Zɔnnggo ? (‘gbɛn- ‘mɛ ?)

‘Yö Zɔnnggo ‘dhö- pö: ‹‹꞊Patrɔnng, ziɛɛ plepaadhe ꞊puu lö ‘siɛng- -oo (‘ma pë -kpa ‘gbɛn- -dhɛ).

꞊Dhɛ -a ꞊patrɔnng bha ‘ö -da ‘kɔɔdhö, ‘ö ö -kɔ -zu ‘yö nu ‘ö -ya ‘taablë -bha kö ‘ö pë -bhö. ‘Tɛa- ‘kpikpi ‘bha -yö -gun ‘taablë -ta, ꞊dhɛ ‘ö pë bho- ˮdhiϋ, ‘yö -kpan ‘gbɛn- -wü -bha kö ꞊ya ‘tɛa- pa. Kö ꞊ya ˮgbla! -yö -to ˮgbla -dhɛ ‘gü ‘yö Zɔnnggo ‘dhö- pö- -dhɛ: « ꞊Patrɔnng, tuaˮ di plepaadhe ꞊puu lö ‘siɛn- -oo!››

‘Wɔn bha ‘yö ma ˮkwi gɔn bha- ‘ka, ‘yö wü -pë dɔ Zɔnnggo -gɔ, ‘yö- -kë yë ‘gü.

13 -Tɔ ‘ö- -gɛnga ‘dhö do

ˮKwi gɔn do ꞊në ‘ö- pö ö bha pë -kpa -mɛ -dhɛ -yö -tɔ do -kpa. ‘Ö dho ‘go- yë ˮdhiϋ ꞊midi ‘ka kö- -tɔ ꞊ya ma. ‘Yö ‘wɔn ꞊slɔɔ- ‘gü ‘taablë -bha ꞊dhɛ -tɔ bha- ˮgban ga do ‘yaa mü. ꞊Dhɛ ‘ö -kë ˮdhϋ, ‘yö pë -kpa -mɛ bha- dhɛaˮ kpɔ -tɔ ˮgban ga do ‘ö to- -wɔn ‘ka; ‘yö- pö ö ꞊patrɔnng -dhɛ -tɔ ꞊gban ˮpɛpɛ ˮgban ga -yö do.

‘Yö- ꞊patrɔnng ‘dhö- pö: ‹‹‘Bha- -dhɛ yö ‘mɛ do ꞊dhɛ -tɔ ˮgban ga -yö do? ››

‘Wɔn bha ‘yö -kë -nu -gɔ zɔɔdhe ‘ka. ‘Yö- ꞊patrɔnng ‘dhö- pö: ‹‹-Ko ‘dho -dhɛga -tɔ -kluu ‘gü kö -tɔ ˮgban ga ‘dhö do kö ‘ko- -dhɛ yö.››

‘Yö ‘wo -ziö. ‘Wo ꞊loo mü kö -tɔ -dhee do -yö -ya sië ö -yaan -ta. ‘Yö ˮkwi gɔn bha ‘ö- pö: ‹‹-psss, -psss.›› -Aga, ‘yö -tɔ bha ‘ö ꞊wlüü. ‘Yö ˮkwi gɔn ‘dhö- pö: ‹‹‘Bha -dhɛ yö -ee? ‘Bhii- pö -tɔ ꞊gban ˮgban ga -yö do -ee? ››

‘Yö pë -kpa -mɛ bha ‘ö- pö: ‹‹꞊Patrɔnng, -tɔ bha ‘ö gun gbɔ ‘gü, n -zo -yö kë -bhɔ; ‘mii kë- pö: -psss, -psss ꞊dhɛ ü -bha ‘dhö, ‘pë ‘ö -kë ‘ö- ˮgban ga ‘dhö do bha, ‘yö bha.

Kimse Etiɛnö

14 ‘Mɔngtrë telefɔngnë dhe

-Mɔɔsiimi do bha -wa -dhɛ Kɔnngpaore. -Yö ˮkwi gɔn do -bha gaadiɛng ‘ka ˮKɔdivua.

‘Mɛ bha ꞊dhɛ ‘ö kɔnngzie ꞊slɔɔ, ‘yö dho ö -mɛ -nu ꞊tuaabho -a -nu -gɔ ˮsɛ ‘gü, -a -de -gɔ ‘pödhö, ˮkwi ꞊plöö -dhɛ ‘ka ꞊gblɛɛn. ‘Mɔngtrë ‘ö ˮdhɛdhɛ ꞊ya -wo ‘ö -wɩ bha, -yö kɔnngpaore -gɔ. -A dë -nu waa- ˮtɛɛbë -nu ‘ö ‘wo ‘pödhö bha, ‘wii -kpan ‘mɔngtrë suu bha, -a -bha do.

꞊Dhɛ Kɔnngpaore ‘ö ꞊loo ‘pödhö, ‘yö mɛ ˮpɛpɛ ‘ö ‘wo bha, ‘wo nu- ꞊tuaabho. -Aga, ‘wo dho ˮkan wo -ta kö- -bha ‘mɔngtrë -ya ya ˮwɩ -sü -bha. ꞊Dhɛ ‘ö -kë ˮdhϋ, ‘yö Kɔnngpaore ‘ö -ya ö ˮkaa bho -sü -bha ‘ö- pö: ‹‹-Ɔɔ, ꞊patrɔnng ꞊de ‘pö, kö ‘maa ꞊loo -ee. -Mëwɔn ‘ö -kë ‘zü ˮKɔdivua? ››

꞊Dhɛ ‘ö- pö ˮdhϋ, ‘yö ‘mɛ ‘wo gun ‘mü bha, -a mɛ ‘bha -nu ‘wo- dhɛaˮ kpɔ ‘wo- pö: ‹‹‘Yö -më ‘ö -kë mü?››

‘Yö- pö- -nu -dhɛ: ‹‹N ꞊patrɔnng ꞊në n -dhɛ ‘Kɔdivua. -Ya -pö ‘a n yeekë ˮvaandhö. -A -kë ˮdhϋ -sü bha, ‘maa maa ꞊gwëë yö. -A ˮslë ‘yaa n ˮyaan.››

‘Yö mɛ ꞊gban ‘wo -ya pö -sü -bha: ‹‹Ü ꞊patrɔnng ya, -a kë -pë-yö ‘ya- ꞊dhɛɛ!››

Tɛanwɔn (gaadee) -ya -pö -ka n pö. ‘Slë ‘ö Kɔnngpaore ‘ö- -kë bha, -a kë -gɛn -mü ꞊dhɛ mɛ ˮpɛpɛ ‘wo nu- ꞊tuaabho bha, ꞊ya ö -zo ‘gɔn, ‘yö- pö ö zuëˮ ˮpiϋ: ‹‹Mɛ ˮsunma ‘ö ‘wo nu ya maa ‘go mɛ ꞊gban saan ‘ka ‘mɛ ? ˮSlë ꞊në maa- mɔɔ- -bha kö ‘a ‘dho ˮvaandhö, ‘yii kë ˮdhϋ, ma ‘wëëga yöö yën kö gɔ ꞊saa ‘ya ‘dho ꞊slɔɔ-.››

15 -A ˮsiϋ ꞊ya ziö

Mɛtii -nu kwaa- wɔkɔ ‘gbɛdhɛ -nu -wo mü ‘ö ‘bha kë ‘wɔn ˮgbɩɩ- ˮiin-wëëwɔn ‘bha ‘gü, ‘ö wɔkɔ -nu bha saanˮ ꞊në ‘wo ma ü -bha do ‘ü dho ‘ka.-A suu ‘bha-mü ˮSɛnufo-nu wɔkɔ ‘ö kwaa-kpan-bha kwa ˮdhiϋ ya- ‘ka. ˮSɛnufo -nu ‘ö ‘wo- -nu Tiegbadha waa- Nafadha -nu -kë bha, -a -naa mɛ ꞊gee bho -kɔ -yö doseng. ꞊Gee do ‘bha -ya -nu-gɔ mü ‘ö Tiegbara -nu ‘wo- -dhɛ Yaradiɔɔgë, ‘yö Nafara-nu ‘wo- -dhɛ nɔɔgɔnkpelgë; ꞊gee bha ꞊në mɛ ꞊gee-da ˮsɛɛdhö. ꞊Ya ö bo, ‘yö ‘mɛ ‘ö- -bha mɛ bun bho bha,-yaa gba-du do ‘ka.-Du-wɔn ‘kö bha, yö-zë ˮflɔti-mü.-A mɔɔˮ mi këng do ‘yaa ‘dhö.

꞊Dhɛ ‘ö-kë ‘pö ꞊dhɛ ga ꞊de ‘pö ‘mɛ -nu ‘ö ˮflɛɛ ‘dhö- -nu-bha ꞊dhɛ ꞊Lazaa ‘ö -Zlaan -wo ‘sëëdhɛ -ya-dhiang zë ‘dhö bha, -a-nu ꞊gban-wëë ‘yaa- kë bha, -aga, -dhɛkpaɔyi do ‘ka ‘yö ‘në glɔɔnʼ do ‘wo- -dhɛ Sodho ‘ö pë ‘bha yaa- -gɔ bha, -a-bha dhebë dhe-kɔ kun.-Ka-wëëwɔn-ga; pë ‘bha yaa- -gɔ. Yöö ‘go-du ‘ka ˮmɛ kö-ya nu ꞊gee bha- -dhɛ ? Ga ‘yaa yi ‘kpɔ ꞊tɔn ꞊dhɛɛ, n dë-nu ! Sodho ‘tɔngdë-wɔn ˮgbɩɩ- -sü do-yö ‘pödhɛ bha- ‘gü ‘wo- -dhɛ Tio. ‘Yö Sodho-yö dho- ˮpiϋ kö-yö ö-ta ‘kun-du-wɔn ˮgblʋʋ ˮpiϋ; ˮkɛɛ kö Tio ‘yaa yö ˮgwɛɛ ˮkɛɛ -ta ‘yaa- ‘wü (ˮflɛɛmɛ -mü ‘pö). ‘Yö Tio-ya pö- -dhɛ: ‹‹Sodho!-A ˮsiϋ ꞊ya ziö. Yaradiɔɔgë-yaa ˮsiϋ-dede ziö.-A-bha-du-wɔn ˮdhiϋ ꞊ya ziö. Wɔkɔ suu ‘dhɛ ‘ö ya,-kwa ˮslë mɔɔ- -bha kö-yö yën. Ü ˮtʋ ‘to n-bha. Ü mang Tio -mɛ n-dɔ. ꞊Ya kë ‘wɔn sɛɛnnë-nu ‘ka, ko ko ‘ko-ta-kun ‘gü. ‘Wɔn ‘dhɛ ‘ö-gban-du -wɔn-bha bha, mɛ kpɛnngdhö ‘ö maa ‘dho- ˮpiϋ kö-yö ˮwɩ- -bha kö-yö-du ˮpɔ, ˮiin ‘wëë- ga ‘pɔ dɔ ko-bha, n ˮyan ‘yaa- ˮdhiϋ. ‘Pë ‘a dho pö ü-dhɛ, yö-mü ꞊dhɛ ‘wɔn ‘dhɛ ‘ö-kë ‘wɔn ‘sɛɛnnë-nu ‘ka ga-wɔn bha- ‘gü, -a wo-zë-nu ˮyan bhɔ.-Du ‘yaa n-gɔ, ˮkɛɛ ‘wɔn ‘dhɛ ‘ö-gban-bha, -a ‘to n-gɔ. Kwa-dho ˮslë ˮwɛɛ ‘bha mɔɔ-. ˮKɛɛ, ˮkɛɛ, ü -de ‘kun Sodho.-Bin ‘gü-wɔn-mü. Mɛ ꞊plɛ ko ꞊zinng ˮgü-wɔn-mü. ˮWënng ‘ya ‘dho- ‘wɔn ma- tongtongdhö, ‘yii kë ˮdhϋ, -wo-dho ‘wɔn-wɔ ko-ta. Ü bha dhebë dhe ꞊gee bha -kaa ‘sü kö ‘ka ‘dho- ‘ka bun ꞊taa.›› ꞊Dhɛ ‘ö- pö ˮdhϋ, ‘yö ‘wo-kan wo ‘kwëë-.

-Kwaa ‘wɔn dɔ ‘ka ꞊dhɛ Tiegbadha waa- Nafadha-naa-gblü ‘pɔn-kɔ -yö doseng.-Blɛɛsü ‘gü, -glüga ‘kpii- ꞊gblɛɛn do ‘ö- -bha ꞊gblɛɛn-dhɛ ‘ö dho ˮsɛɛdhö ‘ö waa- -gɛn-yan ‘buang- -buang-yaaga (-waa pö ˮdhϋ kö-wa-pö ‘mɛtrë-yaaga) ‘ö ‘wo dho ꞊mɔɔ-, -a pɔn.-Gblü dheeˮ ꞊në bha. ꞊Ya ‘go mü, ‘yö- -gblü bha-a zü-gɔ -dhɛ ‘ö bha, -a-bha mɛ ꞊kwaa ˮpiϋ-ziö bha-wa-gblü ‘në ‘pɔn.-Gblü ‘në bha, -a-bha ꞊gblɛɛn-dhɛ ‘ö nu ˮdhuϋ-, yën-yö ‘mɛtrë do.-A ‘dhɛ ‘ö dho ˮkpʋng ‘gü mi ꞊yën-yö-mɔɔ ‘mɛtrë ꞊plɛ -bha.-A -bha ˮdhi ˮgbɛɛdhɛ -yö ‘mɛtrë do.-Glü ‘në bha, ‘yö ‘wo mɛ ꞊gee-wɔ ‘gü. ꞊Ya kë ˮdhϋ, ‘yö ꞊wa nu mɛ ꞊gee bha- ‘ka-glü bha ˮdhi-bha, ‘yö Yaradiɔɔgë ꞊ya dɔ -glü dheeˮ bha- ‘gü ꞊ya ö-kɔ ‘kpɔ mɛ ꞊gee-gɔ -ya ‘ma- ‘ka-gblü ‘në bha- ‘gü. ꞊Ya ö bo ‘yö ꞊ya-gblü ‘në bha- ˮdhiϋ ta-tiantiandhe ‘ka. ꞊Ya ö bo ˮpɛɛpɛdhö, ‘yö-ya-da, ‘yö ‘mɛ ‘wo to ꞊wa ˮsɛ ‘wo- pɔn bha- ꞊loo-gblü dheeˮ ‘gü-waa ta kpɛnngkpɛnngdhö. ꞊Wa ‘dho ˮkwanngdhö, ‘mɛ ‘ö-bha mɛ ‘dhö ga bha, -yö-to ˮsia bha ‘ö-du bha nu.

-Aga, ‘yö Sodho ꞊da bha-dho ‘ka-gblü ˮdhiϋ ˮtϋng-yö ꞊loo.

Mali-mɛ -nu-naa plezidanng zii do ‘bha ‘wo- -dhɛ Umaa Konadhe ‘yii- pö ꞊dhɛ ‘Wɔn ‘ö- ˮslë ‘yaa ‘dhö, kö- ˮslë-yö-dhö-ee? -Aga ‘yö Tio-yö-ziö-gblɛɛn ‘kpɔ ‘gü ‘ö dho ‘ö-wɔ -gblü ‘në bha- ‘gü, ‘yö ‘ö ˮyan to.-A-dhɛ ‘yii ꞊gwëë ‘yö Yaradiɔɔgë waa- ö-ta-bha-mɛ -nu ‘wo nu mɛ ꞊gee bha- ‘ka, ‘yö ꞊lɔɔ -gblü dheeˮ ‘gü, ‘yö ‘dɔɔnnu.-Du-wɔn yaa ‘gü yaa gun ‘ö wo- -gɔ ‘gü bha, ‘yii-dhɛ -ziaan-ga-gblü ‘në ‘gü. ꞊Dhɛ ‘kö bo lɔɔ -sü ‘ka-gblü dheeˮ ‘gü bhoo, -a pö ꞊në ‘ö- wo: ‹‹-Ka n gba mɛ ꞊gee bha- ‘ka.›› -A-bha-pö ˮdhϋ-sü ꞊në ˮgbɩɩ- kö Tio ꞊ya bɔ -gblü ‘në ‘gü ꞊ya ö-wo ˮgla, -yaa pö: ‹‹-Wa ü gba ‘ka, kö ‘ü n gba- ‘ka.›› ˮKɛɛ -dhɛ ‘ö-kë ꞊dhɛ mɛ -nu dhiang zë-wo ꞊ya gun ꞊ya kë ‘gbɛ bha, Yaradiɔɔgë ‘yii ö ˮtϋng ˮbhɩɩ- kë-wo ‘ö-we bha- ‘gü.-Ma ‘në sɛɛnnë ‘bha ꞊në kö bho- ˮtʋ -bha. ‘Yö-kë ‘gü-së kö ‘ö- ‘gü ma ‘kpakpadhö. ‘Yö- pö ˮgbɩɩ- ‘ka: ‹‹-Ka n gba mɛ ꞊gee bha- ‘ka yö.›› ‘Yö-wo do bha ‘ö- pö- -dhɛ: ‹‹-Wa ü gba ‘ka, kö ‘ü n gba ‘ka yö.›› -Aa -wo ‘dhɛ ‘ö-we bha-yö-gun ˮpuu-a ˮtʋʋdhö.-A-kë ˮdhϋ-sü bha- ‘gü, ˮsuϋ yaa ‘ö-da ‘gü bha kö-ya ˮgbla, -yaa pö: ‹‹-Ka dɔ -dhe n dë-nu! ‘wɔn ‘bha-yö-gblü ya- ‘gü.-Ka ka ˮtʋ ‘to.›› ‘Yö- ‘mɛ -nu ‘wo gun ˮgbʋ bɔ sië oo, -a ‘mɛ -nu ‘wo gun ꞊gbang dɔ sië oo, -a -nu ꞊gban ‘wo dɔ dinngdhö. ‘Yö Yaradiɔɔgë ‘ö- pö ‘bha wo: ‹‹-Ka n gba mɛ ꞊gee bha ‘ka yö.›› ‘Yö-wo do bha ‘ö bɔ ‘mü ‘ö- pö: ‹‹-Wa ü gba ‘ka, kö ‘ü n gba ‘ka yö.›› -Gbuuu, kö mɛ ꞊gbaan ziö-bɛng ‘ka, -wa ˮkan Yaradiɔɔgë-zü ‘kwëë-. ꞊Dhɛ ‘kö- -dhɛ yö ˮdhϋ bhoo, ‘yö- pö yöö ˮkpʋng ‘kun-bɛng ‘ka. ꞊Sua ‘ö-kë, kö Tio ꞊ya bɔ ‘mü ꞊yën-yaa ‘sü- -gɛn do ‘ka ꞊dhɛ ‘sëë- -yö-tɔ ‘në sü ꞊dhɛ mɛ -yö-më-kë-a pö-sü ‘ka: ‹‹꞊Dɛɛ -zë ‘bhaa bhii-du-bhö, -a-gɛn-mü ꞊dhɛ ko-dho ‘dho ꞊geebɔɔ.››

-Yö de ꞊në- ˮpiϋ ꞊dhɛ ‘ö ga? ‘A- ! kö Yaradiɔɔgë-ya-ya ‘ö-de-takɔɔ -sü-bha ö-gɛn ‘gü zë-sü ‘ka. ‘Wɔndɔmɛ -nu-wa-pö: Troo ˮdhiϋ-yö-to-a-së-ta.›› -A-kë ˮdhϋ-sü bha- ‘gü, ‘yö-kë Tio ‘gü-së kö ‘ö ö kwaa- -gɛn-zü kö mɛ -nu ‘wa ‘dho nu- ‘wo ‘wɔn ꞊slɔɔ ‘gü ꞊dhɛ yö ꞊në bhɔ bha.

-A-kwaa Yaradiɔɔgë-gɛn-zü-sü ꞊në ˮgbɩɩ- kö Yaradiɔɔgë ꞊ya-gblü ‘kun ꞊dhɛ mɛ -më-kë ꞊ya ziaan ‘kun ö gɔɔ.-A ziö-sü ꞊në ˮgbɩɩ- kö Tio ꞊ya ‘go ‘pö-gblü ‘në ‘gü ꞊ya ziaan ˮwɛɛ ‘sü ꞊ya ‘dho ˮkwanngdhö.

-A-dhɛ -yö-wɔ -së ‘ka, ‘yö-kwɛɛzë-nu waa- ‘në glɔɔnʼ ˮgbϋgblϋ ‘bha-nu ‘wo nu ‘wo Sodho ꞊da ꞊gee bha sü ˮsia- ‘wo- bun bho-gblü bha- ‘gü.

‘Ö sü ‘wɔn bha- -bha ‘ö nu yö ‘ka ꞊dɛɛ -bha, Yaradiɔɔgë ‘yaa ˮwɩ- -bha ‘köö mɛ ꞊gee bho. ‘Wɔn ‘dhɛ ‘ö-gban-du-wɔn-bha bha, ꞊ya yën. ‘Mɛ ‘ö- -bha mɛ ꞊ya ga ‘yaa-du nu ‘zü. ꞊Gee bha-yö-wo, ˮkɛɛ ‘wo ‘dho sië mɛ ꞊gee ‘ka bun ꞊taa, -wa ꞊yɔɔn- -dhɛ ˮsɔɔ, ‘yö yö -zë ꞊ya ‘dɔɔnnu ‘bhadhö, ꞊ya ö-gɔ -wɔ ˮgbɛɛ ‘ka-ya-dhɛ -ga bun bho-dhɛ ‘gü.

Mɛ ‘taɔngdë -nu ‘ö ‘wo mɛ bho ‘wɔn ‘gü ꞊dhɛ Tio -nu ‘dhö ꞊dɛɛ, -wo ‘dodo.

‘Tio- ‘Musa

16 ‘Gbɛn- ‘yaa bo ö-ya-kɔ ‘ka

Gɔndënë do ‘bha bha-wa-dhɛ ꞊Tɛtɛyankan [꞊tɛ ꞊tɛ ꞊yan ‘kan]. ˮZʋʋmi ˮgbɩɩ- ‘ö mɛ ꞊gban ‘dhö- dɔ -a -bha ˮgbɩɩdhɛ -bha -Gbogboplöö [-Gbo -gbo ꞊plöö] yö-mü. ˮZʋʋmi ˮgbɩɩ- ˮwɛɛ ‘bha ‘yii ꞊slɔɔ -a ˮdhiϋ ˮiin -a ˮwɛɛ ‘bha ‘yii ‘dho ꞊slɔɔ -a -ziaan ‘gü –a -bha ˮgbɩɩdhɛ ‘kosɔn. –A -bha ˮzʋʋdhɛ -gee ‘ö dümɛ -nu kun- ‘ka, -wo-gun -a-dhɛ sië -zuzugwɛ [-Zu –zu -gwɛ] ꞊Gee bha- -bha ˮgbʋʋdhɛ -dhiang ‘yaa gun zë sië. Dümɛ -nu ꞊gban –wo -gun ˮsuϋ sië- -gɔ -a -nu-bha ˮsɛ -kɔ ˮpɛɛn ‘dhɛ ‘kö bha- -ka-yënngyënngsü. ‘Bhü kë -dhɔ -zë ‘ö ꞊Tɛtɛyankan -bha, kö-yö bo-da-sü-zë ‘ka ö-gɔ ˮzʋʋdhɛ -kɔ -zë ‘gü bhoo, kö ˮgbʋ ꞊ya ˮwɩ ˮkwanngdhɛ ‘bha ‘gü ( kö ga ꞊ya bhɔ ‘mü).

꞊Tɛtɛyankan ‘tɔ -yö-gun bhɔ -sü ‘ka-kwɛ ‘gbɛ -dede ‘ka-a -züzüdhɛ ꞊gban ‘gü.-A-bha ˮpɛɛn ‘dhɛ ‘kö bha- -ta, ‘ö dho- ‘ka ˮdhϋ zian ˮwɛɛ -ziaan ‘ka. ‘Mɛ ‘kö yöö dɔ- -gɔ -gɔn-yan ‘gü, ‘yaa gun tongtongdhö.

ˮKɛɛ kwa dë-nu -wa-pö ꞊dhɛ ˮdhiëng ‘yaa ‘to-kɔ do-ta.-Yö-kë mü ꞊dhɛ ‘yii kë ‘mü ꞊dhɛ -ee ? ‘Mɛ bha-kaa-ga, ꞊ya ˮwɩ -Zlaan-wɔn-bha. ꞊Ya ö-de nu ꞊Yesu-dhɛ. ꞊Tɛtɛyankan ꞊ya ö kwaa- -zuzugwɛ -zü-Zlaan waa- mɛ ˮbhɩɩ--nu ꞊gban wëëʼ dhö. ‘Yaa- ‘gü pë ʼbha ‘ka ‘zü. ˮBinma-dhɛkpaɔ, -a-bha ‘wɔn ꞊gban-gɔ -yö-ya

-Zlaan -wɔn ꞊në- ˮgblʋʋ ˮpiϋ. ꞊Yesu ‘ö go Nazadhɛtö ꞊në ꞊taama-sü ‘gü, wɛng- -nu ꞊në –a –nu -gɛn ‘dhö piöö- sië ˮkwëë-wëëwëësü. ‘Wɔn-nu ‘wo-gban ꞊Yesu -wɔn-bha, ꞊ya -ya -a -nu draan- -sü -bha-së ‘ka ꞊ni. ‘Ö ꞊yɔɔn mü kö ꞊ya kë -dedewo-Zlaan ‘gü mi ˮgbɩɩ- -dede ‘ka mɛ ꞊gban wëëdhö. -A -bha-Zlaan -wɔn ‘yaa gun -pö sië ˮyi ꞊bhaa tongtongdhö.

ˮKɛɛ -Kaa-ga, ꞊Tɛtɛyankan-bɔ ˮyi ꞊bhaa (batize) ˮtϋng ꞊ya -wo -waa -dhɛkpaɔyi-ya. -Dhɛkpaɔyi bha, -yö-gun-dhɛkpaɔyi ‘kpii- ‘ö suu ‘yii ꞊slɔɔ ‘nu do, ˮiin ‘ö ‘yii ‘dho ꞊slɔɔ- batɛmë-zë-wɔn ˮgblʋʋ ˮpiϋ, ꞊në- ‘ka.-A ˮkwi ˮgblϋgblϋ-nu ‘wo -kë-a-gɔ ˮpɛɛn-ta -mɛ -nu ‘ka,ʼwo-dhɛ ꞊gblɛngblɛn-nu ‘gü oo, -a ˮkunmana-nu, ꞊dhuutii ˮpɛpɛ ‘wo-naa ˮpɛɛn -zë-ta, -a-Zlaan ‘gü-mɛ suu ꞊gban ˮpɛpɛ ‘wo ꞊dheglizë suu ꞊gban ‘gü ‘ö-da ‘ka mɛ ‘wɛɛ ‘bha-nu-bha, -a-nu ꞊gban -wo kë-nu ‘wɔn bha-ta. ꞊Dheglizë-bha pa-sü -zë-a suu ‘bha ‘yii kë ˮdhϋ do.

‘Yö de nü ‘yaa ˮpiϋ ö ˮyan-yö dɔ ˮzʋʋmi ˮgbɩɩ- ‘ö ꞊ya ö kwaa- ö bha ˮzʋʋdhɛ -kwɛɛ -zü, ‘ö woo- batize, -a-dhɛ ‘gü? ‘Wɔn -së ˮsunman bha, -yö mɛ -to ˮkwanngdhö-gɛn-bho ˮwɛ -ee? ‘Ö ꞊dhɛ piϋˮ-da-mɛ -bha ‘wɔn ‘dhö, kö ꞊dheglizë ‘yii kë ‘yuöö- bhɛ ‘kpii- -dede ‘sü piϋˮ ‘ka-ee? Mɛ ˮbhɩɩdhe ‘ö bhɔ -dhɛ bha- ‘gü, -wo-gun ‘gbɛ ꞊dhɛ ˮsu söngʼ ga-nu ‘dhö dhang- -bha.

ˮKɛɛ -ka-dhɛ -ga, ‘gbɛn- ‘yaa bo ö-ya-kɔ ‘ka ꞊tɔn n dë-nu. ꞊Dhɛ ꞊wa wo bo ꞊Tɛtɛyankan-bɔ ˮyi ꞊bhaa-sü ‘ka, ‘ö ‘wɔn ‘ö kë-wɔn ‘ka-waa ꞊gban kë ‘ö ꞊Tɛtɛyankan waa- -Zlaan-gɔ ˮdhiϋ-mɛ ‘kpii- -waa mɛ -tiaandhe-kpɛɛ -nu ‘wo gun-ya-sü ‘ka mɛ ꞊gban ˮpɛpɛ wëëdhö ꞊dheglizë ‘gü bha, ‘wɔn ꞊gbaan yën-wo wo ꞊zlɔɔ sië kö ‘wo zun ˮkpɛnng, ˮkɛɛ kö-dhɛta ꞊ya dɔ dinngdhö kö ˮwϋng-ziaan ꞊ya ziö mɛ -nu -wa -wo-ma, ‘wo dho-dhɛ -ga kö ꞊Tɛtɛyankan-ya-kë mü ꞊dhɛ ‘yii kë ‘mü ꞊dhɛ -ee? Kö- -gɛn ˮdhiϋ ꞊ya-zuö. Mɛ -nu ‘wo dho ˮkan- wo-ta kö-ya pö sië: ‹‹ʼOo, -zuzugwɛ, ma ꞊gee, bhi ‘ö bhii doseng ꞊në ‘gü ˮgbɩɩdhɛ ‘ö ü-gɔ ‘ö dho ‘to- ‘ka ˮdhϋ bha, -bhö nu ‘kii n dha-dhe!››

Dhiang bha-yö kë mɛ ꞊gban ˮdhi-dɔ bong ‘ka.

ˮYϋ-më ‘ö-kë ‘yö ‘yii kë- pö: ‹‹꞊Yesu Klisi ‘ü go Nazadhɛtö nu ‘kii n dha, ‘yö- pö--zuzugwɛ -zë-a-dhɛ -yö ö dha… ?››

Mɛ ‘gbɛ -dhɛ -wo -da -Zlaan ‘gü ˮkɛɛ ‘waa wo kwaa- wo wɔkɔ zii ‘kö bha- -zü tongtongdhö ꞊dhɛ ꞊Tɛtɛyankan ‘dhö.

Nanakwa

17 -Më ‘ö -kë ‘wo- -dhɛ ˮKanngdhiϋ [ˮkanng ˮdhiϋ]?

‘Sangtaa-pö bha, ‘pödhɛ ‘kpii- -mü ‘ö-ya-sü ‘ka Gbiaangwinng [Gbiaan ꞊gwinng-] ˮKʋbhɩ ‘gü. ‘Yënng- -wo -zian ‘ka danwo pö ˮsɛ ‘gü. ‘Yö mɛ ꞊ya kë ˮkɔdivuaa ˮsɛ ‘gü ‘ö ‘yënng- -pö-zian ‘ka. ‘Ö go Gbiaangwinng ‘ö dho ‘Sangtaa, ˮkidhʋng-kaɔn-yiisiö ö ga do (41). ‘Yö go ˮMaadhö ‘ö bɔ Gbiaangwinng ‘ö dho ‘mü, ‘ö ˮkidhʋng-kaɔng ˮsaaga ö ga -yiisiö (84).

Sangtaadhɛ bha, ˮGwɛɛtaa ˮsɛ -todhϋ-sü-bha ‘pö- -mü.-Kwɛ ˮgbli ꞊plɛ waa- -kwɛ ˮsɔɔdhu (2005) ‘gü, ‘yö guvɛɛnöma ‘ö- gba ˮkumana ˮblëngnë ‘ka.

Sangtaadhɛ bha, -kwɛ -dede ‘ö ˮkɔdivuaa-mɛ -nu ‘kwa-ya ‘flëë- ‘gü-sü (depanngdanngsü) ꞊slɔɔ ‘ka bha, kö ꞊klang- -kɔ ‘në sɛɛnnë do-yö mü. Mɛ doseng ‘ö gun ꞊klang- -gɔ -mɛ ‘ka, ‘ö yö nü ‘ö ö bha ꞊klang- ˮkwanngdhɛ -ya, ‘yö ‘wo gun- -dhɛ sië -Dhuaa Aanri, ‘yö gun ‘Sangtaa mi ‘ka.-A-bha ˮ꞊klang- ˮkwanngdhɛ bha, ‘yö ‘wo gun- -dhɛ sië ꞊zuënng gɛnngdhö.-A-gɛn-mü ꞊dhɛ ꞊zuënng kpö -yö-gun mü. ꞊Zuënng bha, ˮdhü-mü ‘yö bhɔ ‘ö kpö ‘ka-dhɛ do ‘gü.-Wa ˮdhü-kë döng kpeeˮ ‘ka.-Yö ˮziɔɔnziɔɔn ‘ka-a ˮyɛ -dhɛ -yö ‘ya-.-Wo-mɔɔ -bha ‘wo ꞊klong wo dhɔɔbhaa ‘ka. -A kwɛɛˮ ‘në-nu bha ꞊në ꞊misié -Dhuaa Aanri ‘ö gun ꞊klang- -nu -ma sië- ‘ka -wëëwëësü.

-Waa pö mɛ -nɛɛsü, Aanri -yö -gun -a mɛ do ‘ka -dedewo. ꞊Ya ‘go mü -a -bha ˮkwi -wo pö -wɔn –yö -gun ˮgbɩɩ- -dedewo ꞊dhɛ ‘pë ‘ö ˮkwi ꞊në- ‘ka ‘dhö. Mɛ ‘bhaa danwo ga do pö ꞊klang- ˮkwanngdhö, ˮkɛɛ kö ‘në-nu ‘ö ‘wo nu ꞊klang- ˮdhiϋ bha, ‘pë ‘wo- -dhɛ ˮkwi -wo, ‘waa ‘dho -zian waa- nu -zian dɔ tongtongdhö. Mɛ ‘bha -nu -wo -go ‘bhlaadhɛ -nu ‘ö ˮkwi-wo ga do -ziaan ‘yaa ˮwɩ -bha, -a-nu ‘gü ‘wo nu. ‘Mɛ ˮʋʋ ‘mɛ ‘ö danwo pö ꞊klang- ˮdhiϋ, pë-yënngsü ‘bha -yö -gun mü ‘wo- -dhɛ ˮkwi-wo ‘gü sɛnngbɔdhö, ‘wo nu- ‘ka ‘wo- -da -a -mɛ bhɔ ‘gü. ‘Pë ‘ö bha, du -sö -mü, ‘yö ‘wo ‘gɔ- ˮyi -suö -a -bha, ‘ö klɔɔnˮ ‘dhö -ta -sü ‘ka- -bha yaa -yënngsü ‘ka ꞊ni. -A -dhɔ ‘yaa gun mɛ ‘bha kë sië. -A -kë ˮdhϋ -sü bha- ‘gü, ‘mɛ ‘kö ‘yaa ü ˮpiϋ ‘ü -ya, kö bhii ˮslë mɔɔ- -bha kö ˮkpʋngtaa -zlaan ꞊gban ˮpɛpɛ -wo nu ü-dhɛ ˮtɛɛ -dede ‘ka. ꞊Klang- -nu ‘kö ˮwɩ -dhɔ ‘yaa-nu kë, -wo-dho dɔ wo ˮdhi ˮtung ꞊klang- kë ˮtϋng ‘gü ‘ö to- ‘ka- ˮdhϋ ‘ö ˮdɔɔ ‘dhö -da ‘wo dho ˮkwanngdhö, kö ‘wa ‘dho ˮkwi -wo yaa pö- ‘ö ‘wo ‘pë bha -ya -a -nu bhɔ -bha.

-A ˮtϋng bha- ‘gü, ‘mɛ ‘dhɛ ü weeˮ ꞊ya ü ‘kun, ‘bha pö bhii -wo ˮkpɛnng, ˮpɛnbhɩsɔn -gbadhɛ -wo-mü: ‹‹꞊Mɔsie pɛɛmɛte ‘mua- ꞊dö sɔɔtii silë ‘vu ‘plɛ-.›› ‘ka. ‘Pë bha -a -pö ˮdhϋ -sü ‘ö gun ˮkwi -wo ‘gü, ˮtϋng bha- ‘gü -wo -ta ˮdhuϋ- -tiaandhe ‘ka, -yö-gun ꞊dhɛ -gblü ‘dhö.

‘Mɛ -nu ‘ö-nu-gɔ ‘gü ‘dhö gun-së-dedewo ꞊wa-pö ꞊dhɛ -kɔ ya- ‘dhö:‹‹꞊Misie, plɛmɛte ‘mua- ꞊dö siɔɔtii ˮsiϋ luuˮ ‘plɛ-.›› ˮKɛɛ -ziaanwo ‘mɛ -nu ‘wo- pö ꞊dhɛ -kɔ bha- ‘dhö bha, -wa -kë ˮkpënng- ‘ka.-Waa -ga ꞊dhɛ wo weeˮ -yaa -nu ‘kun -dee ‘gü, ‘yö ‘wo dho ˮvaandhö -gɔmɛdö -kuu ˮdhiϋ ˮpɛngbɩsɔn bha- -gbadhɛ. ꞊Yakë ˮdhϋ ˮsanni -wo ziö wo ˮgblʋʋ do bha- ‘gü, -a pö ˮdhϋ -sü ‘ka kö -yö -gɔmɛdë -zo ‘kun ‘në ‘bha wo, kö -a -nu weeˮ -yaa -nu ‘kun ꞊tɔn ˮpɛɛpɛdhö, ‘yö to- ‘gü ‘wo -wo ˮkpɛnng ꞊tɔn.

ˮKɛɛ mɛ ꞊gban -bha -gleng ‘yaa do. ꞊Klang- ˮdhiϋ ʼnë ‘dhɛ ‘ö ya, -wa -dhɛ -Tiagbö. -Tiagbö -zë -dhɛkpaɔyi do ‘ka ꞊dhɛ -a weeˮ -yaa ‘kun ꞊tɔn ˮpɛɛpɛdhö, ‘yö gun wlüü -naa ꞊tɔn ‘ö dho ꞊misie Aanri wëëʼ dhö ˮpɛnbhɩsɔn -gbadhɛ -dhɛ ‘gü. ‘Dho ‘yii kë- bho ˮwaadhö bha-a-gɛn-mü ꞊dhɛ kö ‘yöö- (‘lëë) waa- ˮsuϋ -nu -wa kë sië. -Yö -kë mü ꞊dhɛ ‘yii kë ‘mü ꞊dhɛ -ee, -dhɛ -ta ꞊ya dɔ dinngdhö.-Goplöö [-go ‘plöö-] ‘ö mɛ ‘bha-nu ‘wo- -dhɛ -dɛ -maa ‘wo ꞊zuënng kpö bha- ‘gü bha, -dhɛ -ta ꞊ya ga-nu-ta. ꞊Klang- -nu ꞊gban ꞊wa wo ˮyan -ya -Tiagbö -ta. ‹‹-Tiagbö ‘ö mɛ ‘dhö- dɔ ya, -a -kɔ -yö-dho ꞊mɔɔ- ‘pë ya pö-sü-bha ꞊nɔɔ -ee? ›› : Mɛ ‘bha-nu-wa-ya wo-de dhɛaˮ ‘kpɔ -sü-bha wo zuëëˮ ‘piϋ ꞊dhɛ -kɔ bha- ‘dhö.

-Tiagbö ꞊ya ö-kɔ ˮklën kë ö-tong-ta ꞊dhɛ -kɔ ‘ö mɛ ꞊gban ‘wo gun- kë -sü ‘ka ˮtϋng bha- ‘gü ‘dhϋ, -ya -ya pö -sü -bha: ‹‹꞊Misie, prɛmɛte, prɛmɛte ˮsi luuˮ ‘frɛ.›› -A -pö-sü ꞊në ˮgbɩɩ- kö ꞊misie Aanri ꞊ya ˮgbla ꞊dhɛ mɛ -yö -më –kë -yaa pö: ‹‹-Më? Ü- -pö ꞊dhɛ? -A pö ‘bha wo kö ‘a- ‘gü ma -së ‘ka.›› ‘Yöö- -bha -Tiagbö kë -sü waa- ˮsuϋ -nu ꞊gban -wɔn ‘gü, -a ‘dhɛ ‘ö dho- pö-, -ya -pö ö -wo ꞊wlöö: ‹‹꞊Misie, prɛmɛte, prɛmɛte ˮsi luuˮ ‘frɛ-.››

Kö Aanri ꞊ya ˮgbla do ‘bha wo -yaa pö: ‹‹Ü- -pö ꞊dhɛ? ›› ‘Ö dɔ mü kö-ya dɔ -Tiagbö -gɔ ‘ya-, kö-ya ö ˮdhiϋ -dhɛ ‘kun kpɛnngkpɛnngdhö kö- weeˮ ‘ya ‘dho -wo. Kö -yö kë sië ‘zë -zë ‘zë dhö.-A ‘dhɛ ‘ö dho pö- ꞊taama, -ya-pö: ‹‹Misie, a- -pö maa ‘dho ˮkanng ˮdhiϋ.›› -A-pö ˮdhϋ -sü ꞊në ˮgbɩɩ- kö ꞊ya ˮkwɛɛ ‘sü ꞊ya zun ˮkpɛnng. ‘Yii-dhɛ -ziaan -ga ö ꞊taama tongtongdhö. ‘Ö dho -yö ö -gɔ -dɔ ö -mɛ -nu ˮpiϋ dhɛngdhö doseng. Dhɛngdhɛ bha, ꞊në ‘wo ‘wɔn ꞊gban-kë-bha. ‘Sangtaa ˮdhɔɔyi ꞊në ‘ö ‘wo nu- ‘ka ˮdhɔɔ ‘gü.

-Yö -sü-dhɛkpaɔyi bha ꞊në- -bha, ‘yö ꞊klang- -nu ‘wo-Tiagbö -dhɛ ˮkang ˮdhiϋ. ‘Tɔ ‘ö bha -yö -tun -a -bha ꞊dɛɛ.

-Wa-dhɛ -Tiagbö ˮKang ˮdhiϋ.

‘Vasiafa ꞊Diɔmangde

18 ‘Sɔng- -bha -zogɔndhe -bɔ mɛ ꞊taama

ʼÖ gun kö "vʋ̈ʋ̈ -ya -da wü -nu ꞊plöö, ʼyö- -nu ꞊gban "pɛpɛ ʼwo wo ʼko yö ʼyö ʼwo ʼtɔng- (꞊dhadhua) -ya.

ʼYö ʼwo- pö ʼmɛ "dhʋ̈ -yö yö "dhɛɛdhö kö -yö "yɩɩ -dhiang zë. ʼMɛ ʼö ꞊ya ö -bha zë mɛ ꞊gban -wa "yɩɩ ʼto kö -a -mɛ pia" ꞊ya dhi. ʼYaa yö -zë ʼka, kö -wo "yɩɩ ʼto "kɛɛ kö mɛ do ʼyii kë- ʼto, ʼmɛ ʼö "yɩɩ -dhiang zë bha, -wa zë kö -wa -wü -bhö.

ʼYö ʼwo- zü bho sënnë -ta. ʼYö mɛ ʼgbɛ -dede ʼwo "yɩɩ to "kɛɛ ʼyö ʼsɔng- (-a bhɔ -yö ꞊gblɛɛn ʼka ꞊ni) ʼyii "yɩɩ ʼto. Ö bhɔ ʼgü ꞊në- -vin doseng. -Aga ʼyö ʼwo sënnë kun ʼwo- zë ʼwo- -kpa ʼwo- -bhö. "Kɛɛ ꞊dhɛ ʼö -kë ꞊dhɛ -a –nu ʼgu ʼyii dɔ bha, ʼyö ʼwo- pö laa -bhö -laa – dhɛ -yö ö -bha bho. -A -bha zü bho -dhɛ bha ʼyö -kë "yɩɩ "yɩɩ -sü mɛ ꞊gban ʼgü, " kɛɛ ʼsɔng- ʼyii "yɩɩ ʼto ʼzü.

꞊Dh ɛ ʼö -kë ꞊dhɛ laa -bhö -laa ʼyii kë ö bo b ha, ʼyö ʼwo dɔ wo "dhi "tunng kö -yö ʼd ho- ʼka "dhiʋ̈. ꞊Dhɛ -dhɛta ꞊ya dɔ -dinngdhö -a -nu -ta, ʼwo dho -dhɛ -ga kö ʼsɔng- ya "yɩɩ ʼto -sü -bha. ʼYö ʼwo- dhɛɛ" kpɔ ʼwo- pö: ‹‹ʼYö ʼsɔng- -më ʼö ʼü- "yɩɩ to ?››

ʼyö- -yɔɔ bɔ ʼö- pö: ‹‹Dhiang ʼö sënnë ʼdhö kë- zë ꞊diö bha -yö n ʼgü "yɩɩ "yɩɩ -sü -dedewo.››

(Mɛ ‘gbɛ -dhɛ -wo ꞊dhɛ ‘sɔng- ‘dhö. ‘Wo mɛ ꞊gban -wa "kan- -bha ‘nu bha ‘yö wo -zë ‘wo nu- -ta.

Vidrinë Valanngtɛn

19 Mɛ ꞊da -wɔn -yö -gun ˮgbɩɩ- ‘kpa

꞊Tanngpukini [-Tan ʼpu ʼki ʼni-] ꞊da -zo ꞊ya ʼka, ʼyaa gun yöö ʼgo ʼpödhö kö -yö ö ʼziöö- waa- ʼdhu -nu ꞊tuaabho -dhɛ ʼgü Wagadugua.

꞊Tanngpukini ꞊da ʼö nu, -yö kë -kë ꞊Tanngpukini -dhɛng -mɛ dhe ʼyaa yöö ꞊gwëë mü. ꞊Dhɛ ꞊ya kë ʼnë ʼbha wo -së ʼka kö -yö ö yeekë ʼpödhö "iin -a dheebhang ʼbha "piʋ̈ Wagadugu -dhɛ bha- ʼgü. -A -wɔn ʼgü -yö -gun ö ʼgü dɔ sië "gbɩɩ- kö- ꞊da -yö pë -së -bhö ꞊ya -nu dhɔɔbhaa -we ʼö ʼwo- -dhɛ dolo -a mü. -A -wɔn ʼgü -yö kë "pɔ -nu ꞊gban -kun kë "dhʋ̈ -bhöpë -yö kë ʼkɔɔdhö -së -dede ʼka. ꞊Ya ʼgo mü kö ö ꞊da dolo ʼdhiitrë -yiisiö -yö ꞊slɔɔ -dhɛkpaɔyi -bha, kö ʼyiöö- (ʼlëë-) ʼya ʼdho dɔ ö -bha.

"Kɛɛ ꞊dhɛ ʼö- ma ö bha dhebë -ta ꞊dhɛkpaɔyi do ʼka ꞊dhɛ -dhɛng -mɛ dhe ʼyaa yöö ʼdho "vaandhö, ʼyö "fɔngfɔng -yö ma ꞊Tanngpukini ʼgü, ʼyö mlɔti -dedewo.

꞊Dhɛ ʼö- -bha dhebë ʼö- -ga ꞊dhɛ ʼwɔn bha ʼyaa dhi -sü ʼka ö ꞊gɔn -dhɛ, ʼyö- pö yöö- zuë" -kë -sɛa -dhiang zë, ʼyö- pö : ‹‹꞊Ya -kë "dhʋ̈ kö ʼö ö "yan ʼto -dee ʼnë -bha kö ʼa ma yë kë -dhɛ -nu yö.››

ʼYö- ꞊gɔn -yö -gblan ʼö- pö : ‹‹-Dee ʼnë -mɛɛ ? -Yö ö "yan ʼto -dee ʼnë -mɛɛ -bha ? Kö bhi ꞊në ʼö ʼü- pö ʼsa- -dhɛ -yö nu bhoo. -Yö ʼdho ʼpödhö kö -yö ö "yan ʼto ö ꞊gɔn "wlaansü bha ꞊në- -bha.››

Dhiang -nu bha ʼyö ma Kaporalë ꞊Tanngpukini -a dhebë bha- ʼka ꞊dhɛ -dhaa mɛ zua. ʼYö -ya -dɔnbho -a ʼka -sü -bha ö yun ʼgü.

꞊Ya kë ꞊Tanngpukini -gɔ ʼya-. ꞊Ya dɔ -a ꞊da, pë -bhö -dudu, we mü -dudu waa- -bha dhebë ʼö- zuë" ꞊ya -gi bha -a -nu ꞊zinng ʼgü. -Aga ʼyö dho ʼö we -mü -a -nu -kanng -bha -dedewo ʼyö ma ö -bha ꞊dhɛ mɛtii saa- ʼdhö, kö ʼö- -zɔn -nu -dhɛ ꞊dhɛ "sɔdha -mü ö ʼka "wɛɛwɛ -mɛ ʼyaa -mü ö ʼka. ʼÖ nu- "kwanngdhö kö -dhɛkpaɔ "dhiʋ̈ -wo -dhɛ ʼyaa ꞊gblɛɛn ʼzü ʼYö -ya "kwɛɛ -ta -ma -sü -bha. ʼYö- -ma, ʼö- -ma. ʼYii ʼgü yö, ʼyö dho ʼö fönɛtrë -ta -ma pinngpinngdhö "kɛɛ mɛ ʼbhaa "kwɛɛ "pʋ. ʼYö- pö ö -de -dhɛ ö ꞊da ꞊në- pö ʼwa ʼdho "kwɛɛ "pʋ-. ꞊Dhɛ -a -bha dhebë ʼyaa ꞊mɔɔ- -bha kö -yö ʼwɔn suu bha- kë. -Aga ʼyö -piö ʼbha ʼö gun ʼtan -sü ʼka ʼkɔ -bha mü, -a sü ʼyö- -sɔ ʼkpong- "piʋ̈. -Yö -to -a -glɔglɔ kë -dhɛ ʼgü, ʼyö- -bha dhebë ʼdhö "kwɛɛ -pu.

-A "pu -sü ꞊në ʼö "gbɩɩ- kö Kaporalë ꞊Tanngpukini ꞊ya ö bha kwi "pɛn bho ö -ta -ya -ya ö bha dhebë "flʋ̈ -sü -bha ꞊dhɛ mɛ -më -kë.

ʼWɔn bha ʼyii ʼkun bho- -꞊da ʼgü, ʼyö ꞊yɔɔn kö ʼö -bho ʼkwëë- kë, -a -zo -ya ʼka "mɛ n dë -nu. -A -dede ʼö gun -a ʼziöö- "piʋ̈ ʼyö bha. ʼYö -a ʼdhu -ma -sü -bha "gbɩɩ- -dede ʼka. ʼYö- -kë ö -de "yaan, ʼyö- sɛnngtru -yan ʼdhɛ ʼö -blü ö -ta, ʼyö- kɔn ö bha dhebë ʼka ö -de "yaan ʼyö yö -a ꞊da -bha. ʼYö- -yan bho- ʼgü, ʼö- bho- ʼgü ꞊sɔbhɛɛ ʼka. ꞊Ya- -pö yöö ʼkpɔ ö ʼziöö- ʼka, ʼaabhoo ꞊Tanngpukini ʼyaa troo kë -mɔɔ ʼka, -a ꞊piaa ꞊në ʼö- wo. ꞊Ya ziaan ta- -gɔ, kö -yaa -yan ʼbha bho- ʼgü. -A ꞊da ʼö- -kë -kɔ ʼö- -bha ʼö zun "kpɛnng, ʼö dho ö ʼdhu ꞊keng-, -Zlaan ꞊në ö bha pë dɔ.

Kö- ʼdhu -ya pö sië : ‹‹Yöö n dhe zë -wa !››

"Sanni ʼyënng- (ʼlaan-) -yö -wo kö -a ꞊da waa- ö ʼdhu ꞊wa ʼdho.

-A -bha dhebë -yö kë -nu kö "tʋ̈ng kpö ꞊ya ziö, "kɛɛ kö ꞊Tanngpukini ꞊ya pë ʼgo -dedewo. Pë bho -sü ꞊gban ʼgü, ʼyii kë- ʼgü ʼwɔn ʼbha ʼka. ꞊Dhɛ ʼkö- ꞊da ʼyaa yöö nu ʼzü kö -ya ö -bha bho.

ʼÖ gun ʼkpa mɛ ꞊da -wɔn -gun "gbɩɩ-, "kɛɛ -tosɛa -bha -kë "gbɩɩ- ʼö "tʋ̈ng ya- ʼgü, -yaa kë "dhʋ̈, mɛ mɛ kwaa- sië wɔn -kɔ ʼbha -nu -zü "sɛ ʼbha -nu ʼgü ꞊dhɛ Kaporalë ꞊Tanngpukini -a "sɛ ʼdhö (Buukina Faso).

Dɔ "gbɩɩ- kö mɛ ʼgbɛ ʼwa ʼdho wo -bha kë ꞊dhɛ ꞊Tanngpukini -bha ʼdhö -wa !

20 We mü -dudu do

Gɔndënë do bha we mü -kɔ ʼö- -gɔ, -a -naa ʼyaa ʼdhö. ꞊Ya we mü ʼyö ꞊ya -wɔ "bü. -A kë -pë ʼö gun ʼyö bha. ꞊Dhɛkpaɔyi do ʼka ʼyö- pö ö bha ʼbɛɛ- -dhɛ : ‹‹A ʼbɛɛ-, we "bhʋ̈ ʼö ʼma- mü ʼa -wɔ "bü yaa, ʼkaa -dhioo ʼnë ʼbha dɔ n –ta -ee!››

ʼKwa- pö "dhʋ̈ kö kwa- -pö ꞊dhɛ ʼsëë ya ʼka- -wo pö ʼwɔn ʼdhɛ ʼö -gü ʼö ʼyaa -së -kaa pö n -dhɛ.

Baya

21 ꞊Trɔɔn ˮgblü yaa- kë -sü ‘gü ?

22 "Flɛɛ mɛ zuë" -kë -nɛɛsü

Gɔndënë do ʼbha bha -yö -gun ʼkɔ dɔ -mɛ (꞊masɔnng) ʼka. Dhebë ʼö gun -a -gɔ bha ʼyö ʼnë kpɔ. ʼNë bha "tʋ̈ng ꞊gban ʼgü "yua ꞊në -a -kë ꞊ooo, ʼö ꞊yɔɔn mü kö ꞊masɔnng mi bha, -a -bha ʼwëë- ꞊gbaan ʼto ʼnë bha, -a -bha "yua -bha, kö yöö ꞊de ʼpö yë ꞊slɔɔ -sü ꞊gban ꞊ya kë- -bha "gbɩɩ-.

-Aga -dhɛkpaɔyi do ʼka ʼyö "yua ʼdhö -pö ʼzü ʼnë bha -a -ta dhia" "piʋ̈ do ʼbha bha- ʼgü kö- dë yöö ʼdho yë mɔɔ- -dlhɛ ʼgü. -A ʼklɔɔ- -mü ꞊dhɛ ʼwëë- ʼbha ʼyaa- -gɔ ʼzü. ꞊Ya ʼgo mü -bhöpë ʼö ʼkɔɔdhö, -a ꞊gbaan yën, ‹‹wɛn ʼyaa ʼdhö kö -bhɔ -ya -bhö.›› Kwa- ʼwɔn ʼpö ꞊dhɛ ʼwëëga ʼyaa mɛ -gɔ ʼpö mɛ zuë" -yö -kë -nɛɛsü. "Yua -wɔn bhlɔɔ ʼma ʼö wo- ʼgü bha, ʼyö- pö ʼnë bha- -dhɛ: ‹‹-Dhɛga, bhii ga bhö ga, ʼbha ʼdho n sëëbho ꞊dhɛ -kɔ ya- ʼdhö. Ü -nu n dha- -wɔn ʼgü "iin ü -nu n zë -wɔn ꞊në- ʼgü -ee? ʼÖ bhii ga -bhö ga "kɛɛ ʼwëë- -zë -a ʼbha ʼyaa n -gɔ ʼzü.››

꞊Dhɛ ʼö- pö "dhʋ̈ ʼyö -ziö ʼö dho yë mɔɔ- -dhɛ ʼgü. "Dɔɔ ʼka ʼyö nu. ʼÖ -kpan ʼnë bha- -bha kö ꞊ya kë "klʋ̈ʋ̈klʋ̈. ʼÖ sü- -bha, ʼnë ʼyaa "yua -dhiö ʼzü.\

23 Ka- -pö ka "kwi -wo -ma "kɛɛ ‘kaa ‘lɔɔtrë ‘ziuu- dɔ

Gɔndë do ʼbha bha -wa -dhɛ "Këëgbö. "Këëgbö ʼyaa "kwi -wo ma "kɛɛ "kwi -wo pö -dhɔ ʼö- -kë -a -dhiang ʼyaa zë. -Aga yi do ʼka ʼyö- -nu -bha ʼnë -nu ʼwo "kwi ꞊plöö ʼwo nu ꞊tuuabho kë- ʼpödhö. ʼWo gun "kwi -wo pö sië bha, ʼyö "Këëgbö "tʋ ʼdhö -ziö "kwi -wo do ʼka : ʼlotrë ʼziuu- "lʼautre jour". "Këëgbö ꞊ya "kwi -wo ʼdhɛ bha- -ya ö zuë" "piʋ̈. ꞊Dhɛ ʼö- yi -yö -yö ꞊gwëë, -dhɛkpaɔyi do ʼka ꞊vakanngsü ʼgü ʼpödhɛ do bha- ʼgü, ʼyö ꞊klang- -nu ʼwo gun woo- "kwi -wo pö sië ʼyö ꞊yɔɔn- -nu "sɔɔ ʼö ö "tʋ to- -nu -bha, "kɛɛ "kwi -wo ʼdhɛ ʼö- ꞊draan bha ʼyii ma -a -nu "dhi. ʼYö- pö- -nu -dhɛ : ‹‹Ka -pö ka "kwi -wo -ma "kɛɛ ʼkaa ʼlɔɔtrë ʼziuu- dɔ.›› -A -bha ʼgü ʼwaa pë ʼbha dɔ ꞊klang "dhiʋ̈.
